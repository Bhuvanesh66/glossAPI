Ο ΟΡΚΟΣ ΤΟΥ ΙΠΠΟΚΡΑΤΗ 
(μετάφραση) 
Ορκίζομαι στο θεό Απόλλωνα τον ιατρό και στο θεό Ασκληπιό και στην Υγεία 
και στην Πανάκεια και επικαλούμενος τη μαρτυρία όλων των θεών ότι θα εκτελέσω 
κατά τη δύναμη και την κρίση μου τον όρκο αυτόν και τη συμφωνία αυτή. Να θεωρώ 
τον διδάσκαλό μου της ιατρικής τέχνης ίσο με τους γονείς μου και την κοινωνό του 
βίου μου. Και όταν χρειάζεται χρήματα να μοιράζομαι μαζί του τα δικά μου. Να θεωρώ 
την οικογένειά του αδέλφια μου και να τους διδάσκω αυτήν την τέχνη αν θέλουν να την 
μάθουν χωρίς δίδακτρα ή άλλη συμφωνία. Να μεταδίδω τους κανόνες ηθικής, την 
προφορική διδασκαλία και όλες τις άλλες ιατρικές γνώσεις στους γιους μου, στους 
γιους του δασκάλου μου και στους εγγεγραμμένους μαθητές που πήραν τον ιατρικό 
όρκο, αλλά σε κανέναν άλλο. Θα χρησιμοποιώ τη θεραπεία για να βοηθήσω τους 
ασθενείς κατά τη δύναμη και την κρίση μου, αλλά ποτέ για να βλάψω ή να αδικήσω. 
Ούτε θα δίνω θανατηφόρο φάρμακο σε κάποιον που θα μου το ζητήσει, ούτε θα του 
κάνω μια τέτοια υπόδειξη. Παρομοίως, δεν θα εμπιστευτώ σε έγκυο μέσο που προκαλεί 
έκτρωση. Θα διατηρώ αγνή και άσπιλη και τη ζωή και την τέχνη μου. Δεν θα 
χρησιμοποιώ νυστέρι ούτε σε αυτούς που πάσχουν από λιθίαση, αλλά θα παραχωρώ 
την εργασία αυτή στους ειδικούς της τέχνης. Σε όσα σπίτια πηγαίνω, θα μπαίνω για να 
βοηθήσω τους ασθενείς και θα απέχω από οποιαδήποτε εσκεμμένη βλάβη και φθορά, 
και ιδίως από γενετήσιες πράξεις με άνδρες και γυναίκες, ελεύθερους και δούλους. Και 
όσα τυχόν βλέπω ή ακούω κατά τη διάρκεια της θεραπείας ή και πέρα από τις 
επαγγελματικές μου ασχολίες στην καθημερινή μου ζωή, αυτά που δεν πρέπει να 
μαθευτούν παραέξω δεν θα τα κοινοποιώ, θεωρώντας τα θέματα αυτά μυστικά. Αν 
τηρώ τον όρκο αυτό και δεν τον παραβώ, ας χαίρω πάντοτε υπολήψεως ανάμεσα στους 
ανθρώπους για τη ζωή και για την τέχνη μου. Αν όμως τον παραβώ και επιορκήσω, ας 
πάθω τα αντίθετα. 

Τα ανευρύσματα της ανιούσας θωρακικής αορτής αποτελούν μία ύπουλη νόσο 
επειδή στη συντριπτική τους πλειοψηφία εξελίσσονται ασυμπτωματικά με τελικό 
αποτέλεσμα το πρώτο σύμπτωμα, δηλαδή η ρήξη ή ο οξύς διαχωρισμός της θωρακικής 
αορτής, να είναι συνήθως και το τελευταίο. Παρά τη σημαντική πρόοδο που έχει 
επιτευχθεί κατά τις τελευταίες δεκαετίες στη χειρουργική αντιμετώπιση των 
ανευρυσμάτων της ανιούσας θωρακικής αορτής, με συνέπεια η εκλεκτική χειρουργική 
αντιμετώπισή τους να μπορεί να διενεργείται με μεγάλη ασφάλεια και πολύ μικρά 
ποσοστά επιπλοκών και νοσοκομειακής θνητότητας, εντούτοις η έγκαιρη διάγνωση 
αυτών των ανευρυσμάτων στηρίζεται εν πολλοίς στην τύχη βασισμένη στην 
πραγματοποίηση διαγνωστικών εξετάσεων που γίνονται για άλλα νοσήματα. Επίσης, 
πέραν των απεικονιστικών μεθόδων διάγνωσης δεν υπάρχουν μέχρι σήμερα 
αιματολογικές εξετάσεις που να μπορούν να θέσουν την υποψία, πόσο μάλλον δε τη 
διάγνωση, των ανευρυσμάτων της ανιούσας θωρακικής αορτής. Σε επίπεδο 
φαρμακευτικής αγωγής δεν έχει βρεθεί ακόμα κάποια θεραπεία που να εμποδίζει την 
ανάπτυξη ανευρυσμάτων στην ανιούσα θωρακική αορτή ασθενών με πολλούς 
παράγοντες κινδύνου εμφάνισης της νόσου, αλλά ούτε υπάρχει ακόμα αποτελεσματική 
φαρμακευτική θεραπεία που να εμποδίζει ολοκληρωτικά τη συνέχιση της αύξησης της 
διαμέτρου του ανευρύσματος όταν αυτό διαγνωστεί σε αρχικά στάδια. 
Όλα τα παραπάνω δεδομένα σε συνδυασμό με τη συνεχή αύξηση του 
προσδόκιμου επιβίωσης κατά τα τελευταία χρόνια, η οποία αναμένεται να αυξήσει 
ακόμα περισσότερο τα περιστατικά των σποραδικών ανευρυσμάτων της ανιούσας 
θωρακικής αορτής, επειδή η νόσος αυτή εμφανίζεται στις μεγάλες ηλικίες, τονίζουν με 
τον πιο εμφατικό τρόπο την ανάγκη για διενέργεια βασικής έρευνας στα ανευρύσματα 
της ανιούσας θωρακικής αορτής. Απώτερος σκοπός αυτής της έρευνας είναι η 
απόκτηση γνώσεων πάνω στους μοριακούς μηχανισμούς που συντελούν στην εμφάνιση 
αυτών των ανευρυσμάτων, γεγονός που θα ανοίξει νέους ορίζοντες για την ανάπτυξη 
αξιόπιστων και μη επιβαρυντικών για την υγεία διαγνωστικών εξετάσεων, αλλά και για 
την ανάπτυξη πιο αποτελεσματικών φαρμακευτικών παρεμβάσεων μέσω της ανάδειξης 
νέων μοριακών στόχων σε σημεία που ελέγχουν τους μηχανισμούς δημιουργίας και 
επέκτασης των ανευρυσμάτων της ανιούσας θωρακικής αορτής. Σ’ αυτά ακριβώς τα 
σημεία εστιάζει και η παρούσα διδακτορική διατριβή, δίνοντας μεγάλη βαρύτητα στη 
διερεύνηση των αλλαγών που γίνονται στους διάφορους τύπους κολλαγόνου στο 
τοίχωμα της αορτής. 
Το κολλαγόνο είναι η πρωτεΐνη που βρίσκεται σε μεγαλύτερο ποσοστό στο 
ανθρώπινο σώμα. Οι ιδιότητες του κολλαγόνου έχουν μελετηθεί σε μεγάλο βαθμό κατά 
τις περασμένες δεκαετίες. Παρ' όλα αυτά, ακόμα και σήμερα συνεχίζουν να 
ανακαλύπτονται διαφορετικοί τύποι κολλαγόνου που επιτελούν πολύ συγκεκριμένες 
λειτουργίες. Ένα από τα πολύ σημαντικά και μη αναμενόμενα ευρήματα πρόσφατα, 
αποτελεί το γεγονός ότι οι διάφοροι τύποι κολλαγόνων δεν έχουν μόνο δομική 
λειτουργία, αλλά επιτελούν κι άλλους πολύπλοκους ρόλους συμμετέχοντας στη λήψη 
και αποστολή μοριακών σημάτων μέσα στο πολυσύνθετο σύνολο της θεμέλιας 
εξωκυττάριας ουσίας. Έχοντας κατά νου και αυτή την πολύ σημαντική πληροφορία, 
επιχειρείται στην παρούσα διδακτορική διατριβή η σύνδεση των ευρημάτων των 
αλλαγών στα επίπεδα έκφρασης των τύπων κολλαγόνου που έχουν την ικανότητα να 
σχηματίζουν ινίδια με μοριακά μονοπάτια τα οποία μπορεί να εμπλέκονται στους 
πολύπλοκους μηχανισμούς της δημιουργίας των ανευρυσμάτων τη ανιούσας θωρακικής 
αορτής. Τέλος, σε μία προσπάθεια αναγωγής των αλλαγών στην πρωτεϊνική έκφραση 
που σημειώνεται σε επίπεδο ιστού, σε αναλύσεις στο περιφερικό αίμα, γίνεται μία 
πρώτη προσπάθεια για την ανεύρεση βιοδεικτών που θα μπορούσαν με μία απλή 
εξέταση αίματος να θέσουν την υποψία ή τη διάγνωση του ανευρύσματος της ανιούσας 
θωρακικής αορτής. 

Γενικά οι παθήσεις της αορτής δεν έχουν προσελκύσει το ενδιαφέρον πολλών 
επιστημόνων και ο λόγος είναι ο ρόλος που έχει η αορτή, ο οποίος συνίσταται 
ουσιαστικά στο ότι δεν είναι τίποτα περισσότερο από ένα μεγάλο σωλήνα που παρέχει 
αίμα στα διάφορα όργανα. Έτσι η αορτή δεν έχει τύχει του ενδιαφέροντος που έχουν 
όργανα όπως η καρδιά κι ο εγκέφαλος ενώ δεν θεωρείται ένα ξεχωριστό όργανο όπως 
οι πνεύμονες, το ήπαρ κι οι νεφροί με συγκεκριμένες και πολύπλοκες λειτουργίες. 
Επίσης οι παθήσεις της αορτής αποτελούν μία σχετικά σπάνια αιτία θανάτου. 
Στα νεώτερα χρόνια μία αύξηση του ενδιαφέροντος για τις παθήσεις της αορτής 
αποδίδεται στο θάνατο ορισμένων διάσημων προσώπων. Για παράδειγμα μπορεί να 
αναφερθεί ο θάνατος του Albert Einstein, ο οποίος πέθανε από τη ρήξη ενός 
ανευρύσματος της κοιλιακής αορτής. Αρχικά είχε χειρουργηθεί γι’ αυτό το ανεύρυσμα 
με τη μέθοδο του περιτυλίγματος του ανευρύσματος με σελοφάν. Λέγεται ότι ο 
διάσημος χειρουργός Michael DeBakey του είχε προτείνει να τον χειρουργήσει, αλλά ο 
Einstein αρνήθηκε το δεύτερο χειρουργείο λέγοντας «Θέλω να φύγω όταν το επιθυμώ. 
Είναι άσχημο να επιμηκύνουμε τη ζωή με τεχνικά μέσα. Έχω ολοκληρώσει τη 
συνεισφορά μου. Είναι πλέον ώρα να φύγω. Θα το κάνω καλαίσθητα». Τελικά το 
ανεύρυσμα έπαθε ρήξη, η οποία διαγνώσθηκε αρχικά ως οξεία χολοκυστίτιδα (και αυτή 
η διάγνωση αναφέρεται ως «σημείο του Einstein»). 
Μελέτες στις αιγυπτιακές μούμιες έχουν δείξει ότι η αθηροσκλήρυνση και η 
ασβέστωση των αρτηριών ήταν σχετικά συχνή εδώ και 3500 χρόνια. Η διάταση των 
αρτηριών ήταν γνωστή από την αρχαιότητα και ο πάπυρος Ebers, η αρχαιότερη ιατρική 
γραπτή πηγή (2000 π.Χ.), αναφέρει ότι αυτές πρέπει να θεραπεύονται με μαχαίρι και 
μετά να καυτηριάζονται ώστε να αποφευχθεί η αιμορραγία. Ο Έλληνας ιατρός 
Γαληνός (131200 μ.Χ) ήταν ο πρώτος που ανέφερε τον όρο ανεύρυσμα: «όταν οι 
αρτηρίες διατείνονται, τότε η νόσος ονομάζεται ανεύρυσμα». Επίσης, ο Έλληνας 
χαρισματικός χειρουργός Άντυλος (2ος αιώνας μ.Χ.) διέκρινε τα ανευρύσματα σ’ αυτά 
που οφείλονται σε τραύματα και σ’ αυτά που οφείλονται σε εκφυλιστικές αλλοιώσεις. 
Πολλούς αιώνες αργότερα ο Andreas Vesalius (1514-1564) ήταν ο πρώτος που 
περιέγραψε τα ανευρύσματα της θωρακικής και της κοιλιακής αορτής. 
Τα ανευρύσματα της θωρακικής αορτής αποτελούσαν πάντα μία πρόκληση για 
τους χειρουργούς και μόνο κατά τα τελευταία 50 χρόνια σημειώθηκε αρκετή πρόοδος 
ώστε να μπορούν να αντιμετωπιστούν με επιτυχία. Η πρώτη επιτυχημένη 
αντικατάσταση ανευρύσματος της κατιούσας θωρακικής αορτής με μόσχευμα έγινε το 
1951 από τους Lam και Aram. Ο αποκλεισμός της αορτής είχε διάρκεια 24 λεπτά και ο 
ασθενής εμφάνισε μερική παραπληγία. Αυτή η επέμβαση δεν είναι μόνο η πρώτη 
αντικατάσταση ανευρύσματος της κατιούσας θωρακικής αορτής, αλλά και η πρώτη 
επέμβαση που κάνει χρήση μόνιμου μοσχεύματος, καθώς και η πρώτη επέμβαση που 
αναφέρει ως επιπλοκή την παραπληγία. 
Όσον αφορά στη συνέχεια της ιστορικής αναδρομής των επεμβάσεων στη 
θωρακική αορτή οι DeBakey και Cooley ανέφεραν την πρώτη περίπτωση επιτυχημένης 
αντικατάστασης ατρακτοειδούς ανευρύσματος της θωρακικής αορτής με μόσχευμα το 
1953. Η πρώτη επιτυχημένη αντικατάσταση θωρακοκοιλιακού ανευρύσματος (τύπου 
IV) έγινε από τους Etheredge και συνεργάτες το 1954 με τη χρήση ενός ομόλογου 
μοσχεύματος. Το 1956 οι Cooley και DeBakey πραγματοποίησαν αντικατάσταση της 
ανιούσας θωρακικής αορτής με ομόλογο μόσχευμα κάνοντας χρήση 
καρδιοαναπνευστικής παράκαμψης.10 Το 1958 ο DeBakey περιέγραψε τη χρήση του 
ευέλικτου πλεκτού μοσχεύματος Dacron. To 1965 o Crawford αντικατέστησε 
ολόκληρη τη θωρακοκοιλιακή αορτή σε έναν 55χρονο άνδρα. Οι Crawford και 
συνεργάτες ήταν οι πρώτοι που ανακοίνωσαν μια μεγάλη σειρά 138 επεμβάσεων για 
αντικατάσταση θωρακοκοιλιακών ανευρυσμάτων το 1980, με ένα ποσοστό 
παραπληγίας 9%. Το 1984 ο Crawford ανακοίνωσε αντικατάσταση ολόκληρης της 
αορτής με πολλαπλές διαδοχικές επεμβάσεις. Το 1990 οι Crawford και συνεργάτες 
ανακοίνωσαν τη σταδιακή αντικατάσταση ολόκληρης της αορτής, ενώ το 1993 οι 
Svensson και συνεργάτες αντικατέστησαν επιτυχώς την αορτή από την αορτική 
βαλβίδα έως τον διχασμό στις κοινές λαγόνιες με τη χρήση σωληνωτού μοσχεύματος σε 
μία επέμβαση κάνοντας χρήση βαθιάς υποθερμίας και ολικής κυκλοφορικής παύσης. 
Παρά τη μεγάλη πρόοδο στη χειρουργική αντιμετώπιση των ανευρυσμάτων της 
θωρακικής αορτής κατά τις τελευταίες δεκαετίες, μικρή πρόοδος έχει σημειωθεί προς 
την κατεύθυνση της διαλεύκανσης των μοριακών μηχανισμών που ευθύνονται για την 
ανάπτυξη των ανευρυσμάτων της θωρακικής αορτής. Μεγαλύτερη πρόοδος έχει 
σημειωθεί στη γνώση των παθοφυσιολογικών μηχανισμών που προκαλούν 
ανευρύσματα της κοιλιακής αορτής, εντούτοις είναι πλέον αποδεδειγμένο ότι η 
θωρακική αορτή και τα ανευρύσματα αυτής αποτελούν μία κατ’ ουσία εντελώς 
διαφορετική νόσο από τα ανευρύσματα της κοιλιακής αορτής, γεγονός που οφείλεται 
κυρίως στις μεγάλες δομικές ιστολογικές διαφορές μεταξύ θωρακικής και κοιλιακής 
αορτής. Η προσπάθεια να εξηγηθούν τα ανευρύσματα της ανιούσας θωρακικής αορτής 
με τους μηχανισμούς και τα χαρακτηριστικά που ισχύουν για τα ανευρύσματα της 
κοιλιακής αορτής δεν έχει ουσιαστικά καμία δυνατότητα να αποδώσει αξιόπιστα 
αποτελέσματα και συνεπώς υπάρχει μεγάλη ανάγκη για βασική έρευνα στα 
ανευρύσματα της ανιούσας θωρακικής αορτής. Σκοπός της παρούσας διδακτορικής 
διατριβής είναι η εφαρμογή σύγχρονων μεθόδων μοριακής βιολογίας στα ανευρύσματα 
της ανιούσας θωρακικής αορτής με απώτερο αποτέλεσμα την αποκάλυψη μοριακών 
μηχανισμών που συντελούν στη δημιουργία ανευρυσμάτων σ’ αυτό το ιδιαίτερο τμήμα 
της θωρακικής αορτής, γεγονός που θα μπορούσε να ανοίξει νέους ορίζοντες για την 
ανάπτυξη λιγότερο επιβαρυντικών για την υγεία διαγνωστικών εξετάσεων καθώς και 
για την έρευνα με σκοπό την ανάπτυξη νέων πιο αποτελεσματικών φαρμακευτικών 
μεθόδων αντιμετώπισης των σποραδικών ανευρυσμάτων της ανιούσας θωρακικής 
αορτής. 

Τα κύρια συμβάματα των ανευρυσμάτων της θωρακικής αορτής είναι ο 
διαχωρισμός και η ρήξη. Μία προσεκτική μελέτη στην κλινική συμπεριφορά αυτών των 
ανευρυσμάτων έχει ήδη αποκαλύψει πολλές λεπτομέρειες σχετικά με το πότε, πως και 
γιατί καταλήγουν στο διαχωρισμό και τη ρήξη. Παρακάτω αναλύονται μερικές 
θεμελιώδεις αρχές σχετικά με το φυσιολογικό ρόλο της αορτής, τη φυσιολογική δομή 
της, τις ανατομικές μορφές της ανευρυσματικής νόσου, θεμελιώδεις ορισμοί και 
επιδημιολογικά στοιχεία της ανευρυσματικής νόσου της θωρακικής αορτής. Μετά τη 
διεξοδική ανάλυση αυτών των στοιχείων θα αναλυθούν τα ειδικά χαρακτηριστικά των 
ανευρυσμάτων της θωρακικής αορτής. 
Ο όρος αορτή είναι ελληνική λέξη και προέρχεται από τη λέξη αορτίρ, η οποία 
αναφέρεται στη ζώνη του ώμου. Ο όρος αυτός χρησιμοποιήθηκε για να περιγράψει 
την αορτή εξαιτίας του σχήματός της. Είναι πολύ εύκολο και απλοϊκό να 
παρουσιαστεί η φυσιολογική αορτή ως ένας απλός σωλήνας ο οποίος μεταφέρει αίμα 
από την καρδιά σε όλα τα όργανα του σώματος. Στην πραγματικότητα όμως η αορτή 
αποτελεί κάτι πολύ περισσότερο από ένα σωλήνα. Σύμφωνα με τα σύγχρονα δεδομένα 
η αορτή αποτελεί, και έτσι πρέπει να θεωρείται, ένα αυτοτελές όργανο με τη δική του 
πολύπλοκη ιδιαίτερη βιολογία και εξεζητημένες μηχανικές ιδιότητες. Στην 
πραγματικότητα, η αορτή συνεργάζεται με την αριστερή κοιλία της καρδιάς ώστε να 
καθορίσει τον όγκο παλμού. Η χάλαση και η σύσπαση της αορτής αυξάνει την 
αιμοδυναμική λειτουργία της αριστερής κοιλίας της καρδιάς. 
Η αορτή αποτελείται από τρεις χιτώνες: τον έσω, τον μεγαλύτερο μέσο και τον 
έξω χιτώνα. Ο έσω χιτώνας αποτελείται από ένα μονό στρώμα 
ενδοθηλιακών κυττάρων που εδράζονται στη βασική μεμβράνη που αποτελεί το έσω 
ελαστικό πέταλο. Ο μέσος χιτώνας αποτελεί το παχύτερο στρώμα του αορτικού 
τοιχώματος και η βασική του μονάδα είναι η ελαστική μονάδα, η οποία αποτελείται από 
2 ελαστικά πέταλα τα οποία περικλείουν με τη μορφή σάντουιτς λεία μυϊκά κύτταρα, 
κολλαγόνο και άμορφη θεμέλια ουσία. Η θωρακική αορτή έχει 
περίπου πάχος 76 τέτοιων ελαστικών μονάδων σε αντιδιαστολή με την κοιλιακή αορτή 
η οποία έχει πάχος 32 περίπου τέτοιων ελαστικών μονάδων. Ο λεπτός έξω 
χιτώνας αποτελείται σε μεγάλο ποσοστό από ίνες κολλαγόνου και στους χειρουργούς 
είναι γνωστός ως ο χιτώνας που χαρακτηρίζει και καθορίζει τη δύναμη και την αντοχή 
της αορτής, δεδομένου ότι αποτελεί σχεδόν πάντα το στρώμα της αορτής που θα 
κρατήσει τα ράμματα κατά τη διενέργεια αναστομώσεων.
Οι ελαστικές ίνες του αορτικού τοιχώματος μπορούν να διατείνονται και 
συνεπώς είναι αυτές που καθορίζουν τη διατασιμότητά της. Αυτή η ικανότητα χάλασης 
και σύσπασης της αορτής είναι αυτή που επιτρέπει στην αορτή να επιτελεί το έργο της 
αύξησης της αρτηριακής πίεσης και μ’ αυτόν τον τρόπο να ενισχύει τη μηχανική 
λειτουργία της καρδιάς, καθώς η ελαστική επαναφορά της αορτής διατηρεί την αορτική 
πίεση κατά τη διαστολή. Από την άλλη πλευρά το κολλαγόνο είναι σχετικά ανελαστικό 
και σ’ αυτό οφείλεται η αντοχή της αορτής στις δυνάμεις διατμητικής τάσης και 
συνεπώς είναι απαραίτητο για να αποτρέπει την παραμόρφωση του αορτικού 
τοιχώματος και κατ’ επέκταση τη ρήξη του. 

Ο όρος ανεύρυσμα αναφέρεται σε μία υπερβολική αύξηση του 
μεγέθους/διαμέτρου της αορτής. Για τα μεγάλα ανευρύσματα, είναι εύκολα εμφανές ότι 
η αορτή έχει ξεπεράσει κατά πολύ τα όρια της φυσιολογικής δομής της. Από την άλλη 
πλευρά τα ανευρύσματα θα πρέπει να διακρίνονται από την εκτασία, η οποία συνήθως 
αναφέρεται σε ελικοειδή πορεία της αορτής η οποία ξεπερνά τα φυσιολογικά της όρια, 
κατάσταση η οποία αντανακλά την ανάγκη της αορτής, η οποία μακραίνει με την 
ηλικία, να κυρτώνεται και να κάμπτεται. Αν και το φυσιολογικό μέγεθος της αορτής 
ποικίλει ανάλογα με το φύλο και το μέγεθος του σώματος, οι περισσότεροι θα 
συμφωνούσαν ότι μίας φυσιολογικής διαμέτρου αορτή δεν θα πρέπει να ξεπερνά τα 
4.0cm. Για την φυσιολογικά μικρότερη κοιλιακή αορτή, ο όρος ανεύρυσμα είναι πιο 
αυστηρός και αναφέρεται σε περιπτώσεις όπου η διάμετρος της αορτής υπερβαίνει τα 
3.0cm. Ένας πιο ακριβής ορισμός του ανευρύσματος αναφέρεται στο ότι η διάμετρος 
του προσβεβλημένου τμήματος της αορτής θα πρέπει να είναι το 150% της 
αναμενόμενης φυσιολογικής.
Η μεγάλη πλειοψηφία των ανευρυσμάτων που συναντώνται στην κλινική πράξη 
είναι κατά κανόνα αληθή ανευρύσματα, που σημαίνει ότι το τοίχωμα του ανευρύσματος 
αποτελείται από τα φυσιολογικά ιστολογικά στοιχεία της αορτής. Τα ψευδή 
ανευρύσματα, από την άλλη πλευρά στην ουσία αντιπροσωπεύουν περιορισμένες 
ρήξεις του αορτικού τοιχώματος, καθώς το τοίχωμα του ψευδοανευρύσματος δεν 
περιέχει τα φυσιολογικά ιστολογικά στοιχεία της αορτής, αλλά σ’ αυτές τις περιπτώσεις 
το τοίχωμα αποτελείται από μία ινώδη κάψα, η οποία έχει δημιουργηθεί από μία μικρή 
διάτρηση στην αορτή, η οποία αρχικά συγκρατήθηκε από την προσκόλληση γειτονικών 
ιστών και κατόπιν σταδιακά μεγάλωσε σε μέγεθος. 
Τα ανευρύσματα μπορούν επίσης να ταξινομηθούν με βάση τη μορφολογία 
τους, την εντόπιση ή την αιτιολογία τους. Μία αδρή μορφολογική 
ταξινόμηση ξεχωρίζει τα αληθή ανευρύσματα σε ατρακτοειδή και σακοειδή. Ένα 
ατρακτοειδές ανεύρυσμα είναι κατά κανόνα κυλινδρικό και αφορά στο σύνολο της 
περιμέτρου της αορτής, ενώ το σακοειδές ανεύρυσμα δημιουργεί ένα σάκο που 
εξορμάται από ένα τμήμα μόνο του αορτικού τοιχώματος και συχνά ένας μικρός λαιμός 
συνδέει τον αορτικό αυλό με το σακοειδές ανεύρυσμα. Τα ατρακτοειδή ανευρύσματα 
είναι πολύ πιο συχνά από τα σακοειδή. 
Τέλος, πέρα από τη γενική μορφολογία τους τα ανευρύσματα χαρακτηρίζονται 
και από το τμήμα της αορτής στο οποίο αναπτύσσονται και αναφέρονται ως θωρακικά, 
θωρακοκοιλιακά και κοιλιακά. Τα ανευρύσματα της ανιούσας αορτής ανήκουν στα 
θωρακικά ανευρύσματα. Αυτή η ταξινόμηση ανάλογα με το τμήμα της αορτής που 
προσβάλλεται διευκολύνει περισσότερο την κατανόηση της παθογένεσης, της κλινικής 
εικόνας, της φυσικής ιστορίας αλλά και της θεραπείας η οποία σε μεγάλο βαθμό 
καθορίζεται από την εντόπιση του ανευρύσματος. Υπάρχουν και σπάνιες περιπτώσεις 
ανευρυσμάτων όπου αυτά μπορεί να προσβάλλουν το σύνολο της αορτής. 
Υπάρχουν τρεις κλινικές καταστάσεις που σχετίζονται με τα ανευρύσματα αλλά 
συχνά συγχέονται. Αυτές είναι η διατομή της αορτής, η ρήξη και ο διαχωρισμός της.
Η διατομή της αορτής αποτελεί αποτέλεσμα τραύματος με διάρρηξη του 
αορτικού τοιχώματος, χωρίς όμως να οδηγεί σε διαχωρισμό. Το αορτικό τοίχωμα σ’ 
αυτές τις περιπτώσεις είναι φυσιολογικό και συνεπώς ανθεκτικό στην εμφάνιση 
διαχωρισμού. Η ρήξη του ανευρύσματος είναι μία έννοια κατανοητή και οι μόνες 
περιπτώσεις σύγχυσης είναι όταν μία διατομή της αορτής ή ένας διαχωρισμός της 
αορτής καταλήγει σε ρήξη αυτής, ένα φαινόμενο το οποίο είναι σχετικά συχνό. Ο οξύς 
διαχωρισμός της αορτής αναφέρεται στην πολύ ειδική περίπτωση που προκαλείται 
αποχωρισμός των χιτώνων του αορτικού τοιχώματος. Για να προκληθεί διαχωρισμός θα 
πρέπει σχεδόν πάντα να υπάρχει δομική νόσος στο μέσω χιτώνα της αορτής. 

Ο όρος θωρακοκοιλιακό ανεύρυσμα χρησιμοποιείται στις περιπτώσεις που ένα 
ανεύρυσμα εκτείνεται σε διάφορα τμήματα της κατιούσας θωρακικής και κοιλιακής 
αορτής. Η κατάταξη των ανευρυσμάτων αυτών έγινε από τον Crawford (4 κατηγορίες) 
και τροποποιήθηκε από τον Safi (5 κατηγορίες). Σύμφωνα με την 
ταξινόμηση κατά Crawford ο τύπος Ι απαντάται στο 1/4 των περιπτώσεων, ο τύπος ΙΙ 
σε περίπου 30% των περιπτώσεων, ο τύπος ΙΙΙ σε λιγότερο από 1/4 των περιπτώσεων 
και ομοίως και ο τύπος IV. 
Ως διαχωρισμός της αορτής ορίζεται η ρήξη του έσω χιτώνα της αορτής που δεν 
συνοδεύεται από ρήξη του έξω χιτώνα. Στον οξύ διαχωρισμό της αορτής οι χιτώνες του 
αορτικού τοιχώματος διχάζονται και δημιουργούν τον ψευδή αυλό που φέρεται 
παράλληλα με τον αληθή αυλό. Η πίεση του αίματος στην αορτή επιτείνει τον 
διαχωρισμό κατά μήκος αυτής. Ο διαχωρισμός του τοιχώματος της αορτής μπορεί σε 
μερικές περιπτώσεις να είναι μικρότερος από 1 mm σε πάχος, ενώ σε άλλες μπορεί να 
περιλαμβάνει όλη τη διάμετρο της αορτής με συνέπεια τον ολικό αποκλεισμό του 
αληθούς αυλού από τον ψευδή. Οι διαχωρισμοί κατατάσσονται ανάλογα με την περιοχή 
που βρίσκεται το σχίσιμο της αορτής και το μήκος στο οποίο εκτείνεται ο ψευδής 
αυλός. Έχουν επικρατήσει δύο συστήματα ταξινόμησης: η ταξινόμηση κατά DeBakey 
και η ταξινόμηση κατά Stanford.
Τα ανευρύσματα της αορτής αποτελούν την 13η αιτία θανάτου στις Η.Π.Α. Η 
συχνότητα εμφάνισης των ανευρυσμάτων της θωρακικής αορτής είναι περίπου 
5.9/100,000 πληθυσμού κατ’ έτος με υπεροχή των ανδρών σε αναλογία που κυμαίνεται 
από 2:1 έως 4:1. Όσον αφορά στο διαχωρισμό της αορτής αν και δεν υπάρχουν 
ακριβή στοιχεία δεδομένου ότι πολλές περιπτώσεις διαχωρισμού της αορτής δεν 
αναγνωρίζονται πριν από το θάνατο, θεωρείται ότι η συχνότητα εμφάνισής του είναι 
περίπου 10/100,000 πληθυσμού κατ’ έτος.
Όπως πολύ σωστά έχει λεχθεί, η φυσική ιστορία ενός ανευρύσματος της αορτής 
τερματίζεται με τη ρήξη αυτού, εκτός εάν ο ασθενής πεθάνει από άλλη αιτία. Τα 
ανευρύσματα της θωρακικής αορτής και τα θωρακοκοιλιακά ανευρύσματα βρέθηκε 
από τον Bickerstaff και συνεργάτες ότι υφίστανται ρήξη στο 74% των περιπτώσεων 
(95% στις περιπτώσεις που το ανεύρυσμα συνοδεύεται από διαχωρισμό και 51% στις 
περιπτώσεις που το ανεύρυσμα δεν συνοδεύεται από διαχωρισμό) και οι ασθενείς που 
υφίστανται τη ρήξη πεθαίνουν στο 94% των περιπτώσεων από αυτή.35 Η πενταετής 
επιβίωση μετά τη διάγνωση του ανευρύσματος ανέρχεται σε 13% (7% για τους 
ασθενείς με διαχωρισμό της αορτής και 19.2% για τους ασθενείς χωρίς διαχωρισμό της 
αορτής), τη στιγμή που η αναμενόμενη επιβίωση κυμαίνεται στο 75%. Τελικά η τριετής 
επιβίωση ασθενών που δεν θα υποβληθούν σε εκλεκτική χειρουργική επέμβαση 
ανέρχεται σε 25.7%. 
 
Τα ανευρύσματα της ανιούσας θωρακικής αορτής είναι τυπικά ατρακτοειδή και 
μπορεί να εκτείνονται έως το αορτικό τόξο. Τα ανευρύσματα της ανιούσας θωρακικής 
αορτής αποτελούν μία ξεχωριστή νόσο σε σχέση με τα ανευρύσματα της κατιούσας 
θωρακικής και κοιλιακής αορτής. Τα ανευρύσματα της ανιούσας 
θωρακικής αορτής μπορεί να διαιρεθούν σε τρεις κατηγορίες ανάλογα με τη συμμετοχή 
της αορτικής ρίζας στο ανεύρυσμα. Αυτή η ταξινόμηση ακολουθείται 
από πολλούς κλινικούς γιατρούς γιατί σχετίζεται άμεσα με το είδος της χειρουργικής 
θεραπείας που πρέπει να εφαρμοστεί. 
Η πρώτη κατηγορία, που πιθανότατα είναι και η πιο συχνή ονομάζεται 
υπερστεφανιαίος τύπος. Σ’ αυτή την κατηγορία ο αορτικός δακτύλιος έχει φυσιολογικό 
μέγεθος, όπως ακριβώς είναι φυσιολογικό σε μέγεθος και το βραχύ τμήμα της αορτής 
μεταξύ του αορτικού δακτυλίου και της έκφυσης των στεφανιαίων αρτηριών που 
εκτείνεται έως την κολποσωληνώδη συμβολή. Το ανεύρυσμα ξεκινάει περιφερικότερα 
της κολποσωληνώδους συμβολής και σ’ αυτές τις περιπτώσεις η τυπική χειρουργική 
θεραπεία περιλαμβάνει την αντικατάσταση του ανευρύσματος με ένα απλό σωληνωτό 
μόσχευμα το οποίο ξεκινάει περιφερικότερα της έκφυσης των στεφανιαίων αρτηριών 
και εκτείνεται κεφαλικά έως το τέλος του ανευρύσματος της ανιούσας θωρακικής 
αορτής. Η δεύτερη κατηγορία ονομάζεται μαρφανοειδής τύπος (είτε πρόκειται για 
ασθενή με σύνδρομο Marfan είτε όχι). Αυτός ο τύπος ονομάζεται επίσης 
δακτυλιοαορτική εκτασία δίνοντας έμφαση στο ξεχωριστό χαρακτηριστικό του ότι ο 
αορτικός δακτύλιος και το πιο εγγύς τμήμα της αορτής είναι διατεταμένα. Επειδή 
ακριβώς ο αορτικός δακτύλιος και η εγγύς ανιούσα θωρακική αορτή είναι διατεταμένοι 
το σχήμα αυτού του ανευρύσματος θυμίζει φλασκί, όπως ακριβώς είναι τα πειραματικά 
δοχεία που χρησιμοποιούνται στη χημεία. Αυτή η κατηγορία ανευρυσμάτων απαιτεί 
σύνθετη αντικατάσταση όλης της αορτικής ρίζας και της αορτικής βαλβίδας, η οποία 
συνήθως πραγματοποιείται από ένα σύνθετο προκατασκευασμένο συνθετικό μόσχευμα 
το οποίο έχει ενσωματωμένο και μία μηχανική βαλβίδα στο εγγύς άκρο του. Η τρίτη 
κατηγορία ονομάζεται σωληνωτός τύπος και αντιπροσωπεύει κάτι ενδιάμεσο μεταξύ 
των δύο προηγούμενων κατηγοριών. Ο αορτικός δακτύλιος και η εγγύς ανιούσα 
θωρακική αορτή είναι ως ένα βαθμό διατεταμένες αλλά όχι αξιοσημείωτα. Η 
ομοιόμορφη διάμετρος σε όλη την έκταση της ανιούσας θωρακικής αορτής είναι αυτή 
που τελικά προσδιορίζει τον όρο σωληνωτό ανεύρυσμα. Αυτή η κατηγορία 
ανευρυσμάτων μπορεί να αντιμετωπιστεί κατά περίπτωση είτε με ένα απλό σωληνωτό 
μόσχευμα είτε με ολική αντικατάσταση της αορτικής ρίζας και της ανιούσας θωρακικής 
αορτής. Επειδή η ηλικία του ασθενούς είναι ένας σημαντικός παράγοντας που 
λαμβάνεται υπόψη ένα σωληνωτό μόσχευμα θα προτιμηθεί σε έναν ηλικιωμένο ασθενή 
ενώ ένα σύνθετο μόσχευμα θα χρησιμοποιηθεί σε ένα νεώτερο ασθενή ώστε να 
προληφθεί μελλοντική επιδείνωση της διάτασης της αορτικής ρίζας που θα απαιτούσε 
επανεπέμβαση. 

Για πολλούς λόγους αποτελεί πρόκληση η προσπάθεια υπολογισμού και 
αξιολόγησης των αορτικών ανευρυσμάτων και των οξέων συμβαμάτων που απορρέουν 
από αυτά. Οι μεθοδολογικές προκλήσεις περιλαμβάνουν τα εξής: σύγχυση στους 
ορισμούς, προτιμήσεις των κέντρων αναφοράς, άγνωστο ποσοστό των 
ασυμπτωματικών ανευρυσμάτων στο γενικό πληθυσμό, ελλιπής διάγνωση της αορτικής 
ρήξης και του αορτικού διαχωρισμού ή ταξινόμησή τους ως έμφραγμα του μυοκαρδίου 
και τέλος περιορισμοί των διοικητικών βάσεων δεδομένων. Παρά τους πολλούς 
περιορισμούς στη μεθοδολογία, πολλές μελέτες έχουν επιχειρήσει να υπολογίσουν την 
επιδημιολογία των ανευρυσμάτων της αορτής (κοιλιακών και θωρακικών μαζί). Η 
πιο πρόσφατη σειρά δεδομένων που είναι διαθέσιμη από το κέντρο ελέγχου νοσημάτων 
των ΗΠΑ δείχνει ότι η ανευρυσματική αορτική νόσος στο σύνολό της (κοιλιακά και 
θωρακικά ανευρύσματα) αποτελεί την 17η πιο συχνή αιτία θανάτου σε όλο τον 
πληθυσμό και την 15η σε άτομα του γενικού πληθυσμού άνω των 65 ετών, αριθμώντας 
14.810 και 12.040 θανάτους ετησίως αντίστοιχα στις δύο παραπάνω ομάδες.28 Αν 
ανάγουμε τα νούμερα αυτά στον πληθυσμό της Ελλάδας τότε μιλάμε για 495 θανάτους 
ετησίως από ανευρύσματα της αορτής στο γενικό πληθυσμό και 402 θανάτους ετησίως 
από ανευρύσματα σε άτομα του γενικού πληθυσμού ηλικίας άνω των 65 ετών. Η 
επίπτωση των ανευρυσμάτων της θωρακικής αορτής υπολογίζεται σε περίπου 10 
περιστατικά ανά 100.000 ανθρωποέτη. Τα ανευρύσματα της θωρακικής αορτής είναι 
πιο συχνά στους άνδρες σε σχέση με τις γυναίκες (αναλογία 2:1) και η ηλικία της 
διάγνωσης είναι μία δεκαετία μεγαλύτερη στις γυναίκες (70 έτη) σε σχέση με τους 
άνδρες (60 έτη). 
Ο συνολικός ετήσιος κίνδυνος ρήξης ή διαχωρισμού ενός υπάρχοντος 
ανευρύσματος της θωρακικής αορτής είναι περίπου 7% κατ’ έτος, ποσοστό το οποίο 
μοιράζεται ισότιμα στη ρήξη και το διαχωρισμό.41,46,47 Ένα περίεργο και εν πολλοίς 
ανεξήγητο εύρημα είναι ότι το 79% των ρήξεων των ανευρυσμάτων της θωρακικής 
αορτής απαντάται στις γυναίκες.
Δεν υπάρχει αμφιβολία ότι η διάγνωση των ανευρυσμάτων της θωρακικής 
αορτής και των συμβαμάτων τους γίνεται με μεγαλύτερη συχνότητα τις τελευταίες 
δεκαετίες, κυρίως λόγω των αυξημένων απεικονιστικών εξετάσεων που γίνονται για 
πολλούς λόγους. Οι ιατροί στη Mayo Clinic διαπίστωσαν ότι την τελευταία 
δεκαπενταετία τριπλασιάστηκαν οι διαγνώσεις των ανευρυσμάτων της θωρακικής 
αορτής. Αυτό το φαινόμενο έχει επιβεβαιωθεί για το σύνολο του πληθυσμού των 
ΗΠΑ, αλλά και σε άλλες χώρες που έχουν λεπτομερή στατιστικά επιδημιολογικά 
στοιχεία όπως το Ηνωμένο Βασίλειο και η Ολλανδία. Πάντως παραμένει 
αδιευκρίνιστο κατά πόσο αυτή η αύξηση στις διαγνώσεις σε έναν κατά κανόνα 
περισσότερο γηρασμένο γενικό πληθυσμό οφείλεται στη βελτίωση των διαγνωστικών 
μεθόδων ή αποτελεί μία αυτή καθεαυτή αύξηση της επίπτωσης της ίδιας της νόσου 
λόγω πιθανόν αυξημένων ποσοστών των παραγόντων κινδύνου που οδηγούν στην 
εμφάνισή τους. 
 
Δυστυχώς η συντριπτική πλειοψηφία των ανευρυσμάτων της θωρακικής αορτής 
παραμένει σιωπηλή, με τη ρήξη να αποτελεί σε πολλές περιπτώσεις το πρώτο 
σύμπτωμα. Μόνο ένα 510% των ασθενών θεωρούνται τυχεροί και βιώνουν 
συμπτώματα που προέρχονται από τα ανευρύσματά τους και θα βοηθήσουν στην 
πρώιμη διάγνωσή τους. Τα ανευρύσματα όλων των ειδών μπορούν να προκαλέσουν 
πόνο που προέρχεται από την ανάπτυξη απότομης τάσης στο αορτικό τοίχωμα ή από 
πιεστικά φαινόμενα σε γειτονικούς ιστούς. Ο πόνος από την ανιούσα αορτή γίνεται 
κυρίως αντιληπτός οπισθοσθερνικά. Ο πόνος που οφείλεται σε ανεύρυσμα είναι συχνά 
δύσκολο να διαχωριστεί από άλλου είδους πόνους. Ο ιατρός θα πρέπει να ακούσει 
προσεκτικά τον ασθενή να περιγράφει τον πόνο ώστε να τον ξεχωρίσει από 
μυοσκελετικούς πόνους ή σπλαχνικούς πόνους. Εκατομμύρια ασθενών υποφέρουν από 
πόνο στην πλάτη, αλλά μόνο ο πόνος του ανευρύσματος είναι κατά κανόνα 
ανεξάρτητος από τη θέση του σώματος και τη φυσική δραστηριότητα. Η ρήξη της 
αορτής παράγει οξεία και δραματική συμπτωματολογία, συνήθως πολύ ισχυρό πόνο 
που συνοδεύεται από απώλεια της συνείδησης ή θάνατο λόγω της μεγάλης έκτασης 
εσωτερικής αιμορραγίας. Η ρήξη της ανιούσας αορτής πιο συγκεκριμένα συνοδεύεται 
από θωρακικό πόνο και καρδιακό επιπωματισμό. 
Τα ανευρύσματα της ανιούσας θωρακικής αορτής μπορεί να προκαλέσουν 
καρδιακή ανεπάρκεια με τα αντίστοιχα συμπτώματα μέσω της ανεπάρκειας της 
αορτικής βαλβίδας που συχνά προκαλούν. Καθώς η αορτική ρίζα μεγαλώνει σε 
διάμετρο οι γλωχίνες της αορτικής βαλβίδας σταδιακά απομακρύνονται από το σημείο 
συναρμογής τους και επιτρέπουν την παλινδρόμηση αίματος μέσα από το κενό που 
δημιουργείται κατά τη σύγκλισή τους. Επίσης, τα ανευρύσματα της ανιούσας 
θωρακικής αορτής μπορεί να παραμορφώσουν ή και να αποφράξουν την τραχεία 
προκαλώντας συμπτώματα από το αναπνευστικό σύστημα. Η συμπίεση της άνω κοίλης 
φλέβας είναι ακόμα πιο σπάνια άλλα όταν συμβεί μπορεί να έχει όλα τα σημεία του 
συνδρόμου άνω κοίλης φλέβας με φλεβική συμφόρηση της κεφαλής, του αυχένα και 
των άνω άκρων. 
Είναι αλήθεια, και φυσικό επακόλουθο λόγω της σπάνιας συμπτωματολογίας 
που δίνουν τα ανευρύσματα της θωρακικής αορτής, ότι στις μέρες μας η διάγνωσή τους 
γίνεται κατά κανόνα τυχαία από απεικονιστικές εξετάσεις που γίνονται για άλλους 
λόγους. Η διάγνωση των ανευρυσμάτων με τις απεικονιστικές εξετάσεις (αξονικές και 
μαγνητικές τομογραφίες και υπερηχογραφήματα καρδιάς) προσφέρει μία μοναδική 
ευκαιρία για πρόληψη των θανάτων που οφείλονται στα ανευρύσματα μέσω της 
έγκαιρης εντόπισης και αντιμετώπισής τους. 
Τα ανευρύσματα της ανιούσας θωρακικής αορτής δεν μπορούν να ανιχνευτούν 
στη φυσική εξέταση εκτός και αν προκαλούν ανεπάρκεια της αορτικής βαλβίδας, η 
οποία γίνεται αντιληπτή με το χαρακτηριστικό διαστολικό φύσημα το οποίο ακούγεται 
καλύτερα στο δεξιό ή αριστερό άνω όριο του στέρνου. 
Για τις παθήσεις της αορτής, οι κατάλληλες απεικονιστικές εξετάσεις 
χρειάζονται πάντα για να απαντήσουν σε πολύ συγκεκριμένες ερωτήσεις: υπάρχει 
ανεύρυσμα της αορτής; Υπάρχει διαχωρισμός της αορτής; Υπάρχει ρήξη της αορτής; 
Η απλή ακτινογραφία θώρακος είναι μία χρήσιμη εξέταση. Στον έμπειρο και 
παρατηρητικό κλινικό ιατρό τα χρόνια ανευρύσματα της θωρακικής αορτής θα γίνουν 
αντιληπτά. Η αυξημένης διαμέτρου ανιούσα θωρακική αορτή θα προβάλλει στο δεξιό 
και άνω όριο του μεσοθωρακίου, ένα ανεύρυσμα του αορτικού τόξου θα αναδειχτεί με 
μία υπερβολική διόγκωση του αορτικού κυρτώματος και ένα ανεύρυσμα της κατιούσας 
θωρακικής αορτής θα γίνει ορατό ως μία αριστερά αποκλίνουσα λωρίδα της κατιούσας 
θωρακικής αορτής. Στις περιπτώσεις αορτικού διαχωρισμού η απλή ακτινογραφία 
θώρακος μπορεί να δώσει αδρές πληροφορίες και να θέσει την υποψία διαχωρισμού 
μέσω ευρημάτων όπως η διεύρυνση του μεσοθωρακίου σε όρθια θέση, η ύπαρξη 
πλευριτικής συλλογής ή η προς τα έσω μετατόπιση της ασβέστωσης του μέσου χιτώνα 
της αορτής. 
Πολλές διαγνωστικές εξετάσεις με δυνατότητα τρισδιάστατης απεικόνισης είναι 
πολύ καλές στην ανίχνευση της αορτικής παθολογίας, όλες με άριστη ευαισθησία και 
ειδικότητα όπως το διοισοφάγειο υπερηχογράφημα, η αξονική τομογραφία και η 
μαγνητική τομογραφία 

Πολλοί ασθενείς υποβάλλονται σε διοισοφάγειο υπερηχογράφημα και κατόπιν 
σε αξονική ή μαγνητική τομογραφία. Η αξονική και η μαγνητική τομογραφία 
απεικονίζουν την τρισδιάστατη δομή ολόκληρης της αορτής. Η τρισδιάστατη 
απεικόνιση θα πρέπει πάντα να γίνεται γιατί μπορεί να προκύψουν λάθη από μετρήσεις 
βασισμένες μόνο σε εγκάρσιες τομές. Το διοισοφάγειο 
υπερηχογράφημα αν και θεωρείται ότι αδυνατεί εν μέρει να εξετάσει το άπω τμήμα της 
ανιούσας αορτής, το αορτικό τόξο και την κοιλιακή αορτή, 
εντούτοις προσφέρει πολλές άλλες χρήσιμες πληροφορίες όπως η ύπαρξη 
περικαρδιακής συλλογής ή καρδιακού επιπωματισμού, λειτουργία των βαλβίδων (στο 
ανεύρυσμα της ανιούσας θωρακικής αορτής ενδιαφέρει ιδιαίτερα η αορτική βαλβίδα) 
και η συστολική λειτουργία της αριστερής κοιλίας της καρδιάς. 
Το κυρίως διαγνωστικό κριτήριο για τον αορτικό διαχωρισμό στην αξονική ή 
μαγνητική τομογραφία είναι η απεικόνιση δύο αυλών με σκιαγραφικό οι οποίοι 
ξεχωρίζουν από έναν κρημνό του έσω χιτώνα της αορτής. Η ευαισθησία και η 
ειδικότητα της αξονικής και της μαγνητικής τομογραφίας στη διάγνωση του αορτικού 
διαχωρισμού αγγίζει το 100%. Το διοισοφάγειο υπερηχογράφημα δεν υστερεί πολύ 
σε ακρίβεια σε σχέση με την αξονική και τη μαγνητική τομογραφία. Η αορτογραφία με 
σκιαγραφικό, που αποτελούσε παλαιότερα την εξέταση εκλογής για τη 
διάγνωση του διαχωρισμού έχει πλέον υποσκελιστεί από τις μεθόδους που 
αναφέρθηκαν παραπάνω επειδή είναι επεμβατική μέθοδος και κυρίως επειδή αδυνατεί 
να παρέχει πληροφορίες σχετικά με την απεικόνιση του αορτικού τοιχώματος στις τρεις 
διαστάσεις.

Η κύρια διαγνωστική προσέγγιση του κλινικού ιατρού για τα ανευρύσματα της 
θωρακικής αορτής θα πρέπει να περιλαμβάνει δύο βασικές αρχές: πρώτον, ένα υψηλό 
δείκτη υποψίας της ανευρυσματικής νόσου ώστε να παραγγελθούν οι κατάλληλες 
διαγνωστικές εξετάσεις και δεύτερον, να γνωρίζει τις ευμετάβλητες κλινικές εικόνες 
της ανευρυσματικής νόσου και κυρίως των επιπλοκών της. Πιο συγκεκριμένα ο 
διαχωρισμός της αορτής έχει αναφερθεί ως η κλινική οντότητα με τη μεγαλύτερη 
μεταμφίεση, γιατί μπορεί να προκαλέσει συμπτώματα που σχετίζονται πρακτικά με 
οποιοδήποτε όργανο. Σ’ αυτές τις περιπτώσεις χρειάζεται ένας υψηλός δείκτης υποψίας 
ώστε να τεθεί γρήγορα η διάγνωση του διαχωρισμού, δεδομένου ότι οι κλινικές εικόνες 
του διαχωρισμού μπορεί να είναι τόσες πολλές ώστε να μιμούνται μία μεγάλη γκάμα 
άλλων ασθενειών. Κανονικά σε κάθε ασθενή που προσέρχεται στο νοσοκομείο με 
θωρακικό άλγος χωρίς εμφανή αιτία του πόνου θα πρέπει να απεικονίζεται η θωρακική 
αορτή του. Είναι συχνό φαινόμενο ασθενείς με διαχωρισμό ή ρήξη θωρακικής αορτής 
να αντιμετωπίζονται ως ασθενείς με οξύ στεφανιαίο σύνδρομο με ολέθριες επιπτώσεις 
για τη περαιτέρω διάγνωση και έγκαιρη αντιμετώπισή τους. Έτσι είναι πολύ σημαντικό 
για τον κλινικό ιατρό να μπορεί να αποκλείσει τον αορτικό διαχωρισμό σε ασθενείς που 
θα πρέπει να λάβουν θεραπεία για οξύ στεφανιαίο σύνδρομο, όπως θρομβόλυση, η 
οποία συνδέεται με πολύ υψηλή θνητότητα όταν χορηγηθεί σε ασθενείς με διαχωρισμό 
της αορτής. 
Μεταξύ των ασθενειών που μπορεί να υπάρξει σύγχυση με τη διάγνωση του 
αορτικού διαχωρισμού θα πρέπει να συμπεριληφθούν το οξύ έμφραγμα του 
μυοκαρδίου, το μυοσκελετικό θωρακικό άλγος, η περικαρδίτιδα, η πλευρίτιδα, ο 
πνευμοθώρακας, η πνευμονική εμβολή, η χολοκυστίτιδα, ο κωλικός του ουρητήρα, η 
σκωληκοειδίτιδα, η ισχαιμία του μεσεντερίου, η πυελονεφρίτιδα, το αγγειακό 
εγκεφαλικό επεισόδιο, το παροδικό ισχαιμικό εγκεφαλικό επεισόδιο και η πρωτογενής 
ισχαιμία των κάτω άκρων. Μία ομάδα ασθενών που προσέρχονται στα επείγοντα με 
αρκετά πιθανή τη διάγνωση του αορτικού διαχωρισμού είναι αυτοί που προσέρχονται 
με κοιλιακό άλγος το οποίο όμως δεν σχετίζεται με κάποια παθολογία από την κοιλιά. 
Δεδομένης της εκτεταμένης διαφορικής διάγνωσης, θα πρέπει ο κλινικός ιατρός 
να δρα πολλές φορές επιθετικά και να μη διστάζει να παραγγέλνει αιτιολογημένες 
διαγνωστικές εξετάσεις όταν υποπτεύεται την ύπαρξη αορτικού διαχωρισμού. Η 
διάγνωση του διαχωρισμού είναι πολύ πιθανή σε ασθενείς που προσέρχονται στα 
επείγοντα με μεταναστευτικό άλγος στο θώρακα και την κοιλιά, ο οποίος έχει διάρκεια 
λιγότερο από 24 ώρες και εμφανίζεται σε ασθενείς με ιστορικό υπέρτασης. 
Συμπερασματικά προτείνονται οι παρακάτω συμβουλές στους κλινικούς ιατρούς 
πρώτης γραμμής στο τμήμα επειγόντων περιστατικών: 
1. Θα πρέπει να βάζουν πάντα στη διαφορική διάγνωση την πιθανότητα αορτικού 
διαχωρισμού ή ρήξης ανευρύσματος της θωρακικής αορτής. 
2. Θα πρέπει να παραγγέλνουν ελεύθερα και χωρίς πολλές σκέψεις απεικονιστικές 
εξετάσεις για να αποκλείσουν την παθολογία της αορτής. Μία τέτοια περίπτωση 
αποτελεί ο κανόνας του τριπλού αποκλεισμού με τη διενέργεια αξονικής 
τομογραφίας με ευκρίνεια 64 τομών ώστε να αποκλειστούν οι τρεις κύριες 
παθολογίες από το θώρακα που απειλούν άμεσα τη ζωή των ασθενών: η 
στεφανιαία νόσος, η πνευμονική εμβολή και ο αορτικός διαχωρισμός. 
3. Θα πρέπει να θυμούνται πάντα την εξέταση των Ddimers. Μία αρνητική 
εξέταση Ddimers στα επείγοντα μπορεί να αποκλείσει τη διάγνωση τόσο της 
πνευμονικής εμβολής όσο και του αορτικού διαχωρισμού. Ο θρόμβος που 
δημιουργείται στον ψευδοαυλό του αορτικού διαχωρισμού απελευθερώνει 
γρήγορα Ddimers τα οποία εύκολα είναι ανιχνεύσιμα σε υψηλές τιμές 
καθιστώντας αυτή την απλή αιματολογική εξέταση με σχεδόν 100% ευαισθησία 
πολύ σημαντική στην ανίχνευση του αορτικού διαχωρισμού. 
4. Θα πρέπει τέλος να μη ξεχνούν να κοιτούν πάντα στις απεικονιστικές εξετάσεις 
με ακρίβεια και λεπτομέρεια την αορτή, ακόμα και στην περίπτωση που μία 
αξονική τομογραφία έχει ζητηθεί για κάποιον άλλο πρωταρχικό λόγο. 

Οι ασθενείς με ανευρύσματα της θωρακικής αορτής λαμβάνουν σε πολλές 
περιπτώσεις βαναστολείς ως φαρμακευτική θεραπεία με απώτερο στόχο να μειωθεί η 
βλαπτική επίδραση της συστολής στο αορτικό τοίχωμα. Η αποτελεσματικότητα όμως 
αυτής της θεραπείας δεν έχει ουσιαστικά αποδειχτεί και είναι κατά κάποιον τρόπο 
αμφισβητούμενη, αλλά στην κλινική πράξη έχει επικρατήσει η χορήγηση των β-
αναστολέων να είναι ρουτίνα. Μία μελέτη με μακροχρόνια παρακολούθηση ασθενών 
από το Johns Hopkins με μέσου μεγέθους ανευρύσματα σε ασθενείς με σύνδρομο 
Marfan δείχνει τη χρησιμότητα των βαναστολέων, παρ' όλα αυτά, κάτι τέτοιο δεν 
σημαίνει ότι το όφελος υπάρχει και στους ασθενείς με σποραδικά ανευρύσματα της 
θωρακικής αορτής.28 Οι αμφισβητήσεις για τη χρησιμότητα χορήγησης των β-
αναστολέων έγκειται στις εξής παρατηρήσεις: Υπάρχουν πειραματικά δεδομένα που 
δείχνουν ότι η χορήγηση βαναστολέων μειώνει την ελαστικότητα του αορτικού 
τοιχώματος, κάτι που είναι ήδη επηρεασμένο στα ανευρύσματα της θωρακικής αορτής. 
Υπάρχουν αρκετά ερωτηματικά αναφορικά με τις ανεπιθύμητες δράσεις των β-
αναστολέων ειδικά σε σχετικά νέους ασθενείς, δεδομένου μάλιστα ότι από τη στιγμή 
που θα χορηγηθεί θεραπεία με βαναστολείς αυτή αποτελεί μία θεραπεία που θα 
κρατήσει εφόρου ζωής. Επιπλέον, υπάρχουν ερωτηματικά σχετικά με μία αυξημένη 
θνητότητα που έχει παρατηρηθεί σε ασθενείς με κοιλιακά ανευρύσματα σε μία τυφλή 
τυχαιοποιημένη μελέτη σχετικά με τη χορήγηση βαναστολέων στα κοιλιακά 
ανευρύσματα. Παρόλα αυτά, η πλειοψηφία των κλινικών ιατρών δεν αντιτίθεται στην 
πρακτική χορήγησης βαναστολέα στην ανευρυσματική νόσο της θωρακικής αορτής, 
δεδομένου ότι δεν έχουν τεκμηριωθεί αρνητικές επιπτώσεις. Οπωσδήποτε η αρτηριακή 
υπέρταση σε ασθενείς με ανευρύσματα της θωρακικής αορτής πρέπει να ρυθμίζεται 
αυστηρά με κατάλληλη αντιυπερτασική φαρμακευτική αγωγή, ώστε να 
μειώνονται οι αυξημένες δυνάμεις διατμητικής τάσης επί του αορτικού τοιχώματος. 
Η έρευνα στο πεδίο της φαρμακευτικής αντιμετώπισης των ανευρυσμάτων της 
αορτής είναι σε εξέλιξη και δοκιμάζονται διάφορα φάρμακα που θα μπορούσαν να 
επιβραδύνουν το ρυθμό αύξησης των ανευρυσμάτων. Για παράδειγμα το αντιβιωτικό 
δοξυκυκλίνη, που αποτελεί έναν αναστολέα των μεταλλοπρωτεϊνασών, βρίσκεται υπό 
δοκιμή σε μεγάλης κλίμακας κλινικές μελέτες σε ασθενείς με ανευρύσματα της 
κοιλιακής αορτής. Παρόλα αυτά δεν φαίνεται να μπορεί να επιτύχει σημαντικά 
αποτελέσματα αναστολής αύξησης της διαμέτρου των ανευρυσμάτων. Άλλες 
κατηγορίες φαρμάκων που θεωρητικά θα μπορούσαν να βοηθήσουν στη 
σταθεροποίηση των ανευρυσμάτων και έχουν δείξει θετικά στοιχεία σε μικρές κλινικές 
σειρές ή πειραματικά μοντέλα είναι αντιφλεγμονώδεις παράγοντες όπως οι αναστολείς 
της COX2, οι στατίνες, ανοσοκατασταλτικά όπως η ραπαμισίνη και οι αναστολείς των 
υποδοχέων αγγειοτενσίνης όπως η λοσαρτάνη. Βέβαια κανένα από αυτά τα φάρμακα 
δεν έχει αποδεδειγμένο κλινικό όφελος ακόμα, αν και μία εντυπωσιακή μελέτη από τον 
Dietz και συνεργάτες έδειξε μία δραματική αναστολή της ανευρυσματικής νόσου με τη 
χορήγηση λοσαρτάνης σε ένα πειραματικό μοντέλο με σύνδρομο Marfan. Οι 
κλινικές μελέτες που θα αποδείξουν την πραγματική κλινική χρησιμότητα αυτών ή 
άλλων καινοτομικών φαρμακευτικών ουσιών στην καταπολέμηση των ανευρυσμάτων 
βρίσκονται ήδη υπό εξέλιξη και τα αποτελέσματά τους αναμένονται σύντομα. 

Η χειρουργική θεραπεία των ανευρυσμάτων της θωρακικής αορτής στη 
σύγχρονη εποχή οφείλεται στην πρωτοποριακή δουλειά και στις καινοτόμες 
χειρουργικές τεχνικές που ανέπτυξαν οι Cooley και DeBakey, και τις δημοσίευσαν το 
1952.55 Από τότε μέχρι σήμερα έχουν βελτιστοποιηθεί οι χειρουργικές τεχνικές για την 
αντικατάσταση των ανευρυσμάτων της ανιούσας θωρακικής αορτής, του αορτικού 
τόξου, της κατιούσας θωρακικής αορτής όπως και της θωρακοκοιλιακής αορτής. Τα 
μοσχεύματα από το υλικό Dacron, τα οποία χρησιμοποιούνται εδώ και πολλά χρόνια 
είναι ανθεκτικά στο χρόνο και το σημαντικότερο είναι ότι δεν απαιτείται η χορήγηση 
αντιπηκτικής ή κάποιας άλλης φαρμακευτικής αγωγής. Αν και οι χειρουργικοί κίνδυνοι 
πάντα υπάρχουν σε τέτοιες μεγάλες χειρουργικές επεμβάσεις και περιλαμβάνουν την 
αιμορραγία, το αγγειακό εγκεφαλικό επεισόδιο, την παραπληγία και το θάνατο, οι 
επεμβάσεις αυτές μπορούν πλέον να πραγματοποιούνται με μεγάλη ασφάλεια, ειδικά δε 
στις περιπτώσεις που πραγματοποιούνται σε προγραμματισμένη βάση, πριν επέλθει η 
ρήξη ή ο διαχωρισμός. Πρόσφατα δημοσιευμένες μελέτες από διάφορα κέντρα έχουν 
καταγράψει την ασφάλεια με την οποία διενεργούνται τέτοιες επεμβάσεις 
προγραμματισμένα σε μεγάλες σειρές ασθενών με ανευρύσματα της θωρακικής 
αορτής. 
Για τον οξύ αορτικό διαχωρισμό θα πρέπει να σημειωθεί ότι τα ανευρύσματα 
της ανιούσας θωρακικής αορτής θα πρέπει να χειρουργούνται επειγόντως, δεδομένου 
ότι ο θάνατος επέρχεται σύντομα σε μη χειρουργημένους ασθενείς, λόγω 
ενδοπερικαρδιακής ρήξης, ανεπάρκειας της αορτικής βαλβίδας ή οξέος εμφράγματος 
του μυοκαρδίου λόγω επέκτασης του διαχωρισμού στις στεφανιαίες αρτηρίες. Τα 
διαχωρισμένα τμήματα της αορτής συμπλησιάζονται χειρουργικά με την τεχνική 
σάντουιτς με την παρεμβολή λωρίδων από Teflon. Η συνολική επιβίωση 
σε μεγάλα κέντρα με σημαντική εμπειρία στη διενέργεια τέτοιων επεμβάσεων είναι 
περίπου 85% για τους ασθενείς με οξύ αορτικό διαχωρισμό τύπου Α σύμφωνα με την 
ταξινόμηση κατά Stanford. 

Στα μέσα της δεκαετίας του '90 υπήρχαν περίπου 300 δημοσιευμένες εργασίας 
οι οποίες έδιναν μεγάλη έμφαση στην πραγματοποίηση των αορτικών επεμβάσεων, ενώ 
ελάχιστες από αυτές τις μελέτες αναφέρονταν στη φυσική ιστορία των ανευρυσμάτων 
της θωρακικής αορτής όπως και στη θεμελίωση ενδείξεων για το πότε πρέπει να 
χειρουργείται ένα ανεύρυσμα. Πάνω στον τελευταίο τομέα της φυσικής εξέλιξης των 
ανευρυσμάτων της θωρακικής αορτής μία μεγάλη σε έκταση έρευνα έχει συντελεστεί 
στο Yale Center for Thoracic Aortic Disease. Η συγκεκριμένη ομάδα έχει 
χρησιμοποιήσει μία βάση δεδομένων αποτελούμενη από σχεδόν 3000 ασθενείς που 
έχουν αντιμετωπιστεί σ’ αυτό το κέντρο με χιλιάδες αορτικές απεικονίσεις και 
ανθρωποέτη παρακολούθησης. Το γενικό συμπέρασμα είναι ότι το ανεύρυσμα της 
θωρακικής αορτής είναι μία θανατηφόρος ασθένεια, με θνητότητα που αγγίζει το 50% 
στην πενταετία με την πλειονότητα των θανάτων να σχετίζονται με το ανεύρυσμα. 
Πόσο γρήγορα μεγαλώνει η διάμετρος της αορτής; Αν και το ανεύρυσμα της 
θωρακικής αορτής αποτελεί μία δυνητικά θανατηφόρα ασθένεια, εντούτοις αποτελεί 
μία νωχελική από πλευράς αύξησης νόσο. Οι προσεκτικές μετρήσεις (με τη χρήση 
εκθετικών εξισώσεων που αναπτύχθηκαν από τον Dr. John Rizzo στο Yale Center for 
Thoracic Aortic Disease) έδειξαν ότι η ανευρυσματική ανιούσα θωρακική αορτή 
μεγαλώνει κατά μέσο όρο 0.1cm κατ’ έτος, ενώ η κατιούσα μεγαλώνει κατά κάποιο 
ρυθμό μεγαλύτερο. Με βάση αυτά τα στοιχεία ένα ανεύρυσμα της 
θωρακικής αορτής μπορεί να χρειαστεί δεκαετίες ώσπου να φτάσει σε μεγάλο μέγεθος 
που να έχει κλινική σημασία. 

Πόσο συχνά θα πρέπει να απεικονίζονται οι ασθενείς με ανευρύσματα της 
θωρακικής αορτής; Λόγω της σχετικά αργής αύξησης της διαμέτρου των 
ανευρυσμάτων της θωρακικής αορτής η απεικόνιση θα πρέπει να γίνεται σε αραιά 
διαστήματα. Είναι σπάνιο για έναν ασθενή να χρειαστεί απεικόνιση παραπάνω από μία 
φορά κατ’ έτος και στην κλινική πράξη κάθε ασθενής εξετάζεται με αξονική 
τομογραφία μία φορά κάθε 1 με 2 έτη. 
Εξαιρετικά γρήγορη αύξηση της διαμέτρου του ανευρύσματος της θωρακικής 
αορτής, με ταυτόχρονη απουσία εμφάνισης αορτικού διαχωρισμού είναι εξαιρετικά 
σπάνια και στις περισσότερες περιπτώσεις οφείλεται σε λάθος μετρήσεις. Ένα συχνό 
λάθος μέτρησης είναι η μέτρηση κατά μήκος μίας πλάγιας τομής της αορτής (όπως 
είναι το αορτικό τόξο ή η περιοχή κοντά στο διάφραγμα, όπου ένα εκτατικό τμήμα της 
αορτής συνήθως εμφανίζει μία δεξιά στροφή). Πιο σημαντική 
διαδικασία όμως και από αυτή καθεαυτή την απεικόνιση είναι η υπενθύμιση του 
κλινικού ιατρού να συγκρίνει την τρέχουσα εξέταση με την αμέσως προηγούμενη. Ο 
πιο εύκολος τρόπος να συγκριθεί η παρούσα εξέταση με την προηγούμενη δεν έχει 
καθοριστεί και μάλλον σπάνια γίνεται με λεπτομέρεια και συχνά ο κλινικός ιατρός που 
δεν αφιερώνει τον απαιτούμενο χρόνο να συγκρίνει τις δύο εξετάσεις δεν 
αντιλαμβάνεται τις μικρές διαφορές όπως ακριβώς ένας γονιός που δεν αντιλαμβάνεται 
το πόσο μεγαλώνει το παιδί του εξαιτίας της συχνής παρατήρησής του.62 Το μεγάλο 
λάθος που γίνεται από τους κλινικούς ιατρούς είναι ότι δεν βρίσκουν το χρόνο να 
φορτώσουν τις εξετάσεις σε δύο διπλανούς υπολογιστές ή ακόμα δεν ζητούν από τους 
ασθενείς να προσκομίσουν προηγούμενες εξετάσεις που έχουν πραγματοποιηθεί σε 
άλλα διαγνωστικά κέντρα. Όλες αυτές οι αδυναμίες οδηγούν τελικά σε υποεκτίμηση 
του συνολικού ρυθμού αύξησης της διαμέτρου του ανευρύσματος. 
Πότε η ανευρυσματική θωρακική αορτή θα διαχωριστεί ή θα διαρραγεί; Σ’ αυτή 
την περίπτωση είναι αξιοσημείωτη η καθαρότητα των διαγραμμάτων που προέκυψε 
από την ανάλυση μεγάλου αριθμού ανευρυσμάτων της θωρακικής αορτής και στην 
πραγματικότητα προέκυψε ένα συγκεκριμένο οξύ σημείο αλλαγής της καμπύλης στο 
διάγραμμα που απεικόνιζε το μέγεθος του ανευρύσματος σε σχέση με τον κίνδυνο 
διαχωρισμού ή ρήξης. Κατ’ αυτόν τον τρόπο βρέθηκε ότι η θωρακική αορτή 
διαχωρίζεται ή ρηγνύεται στα 6cm. Στην εικόνα 220 φαίνεται η απότομη αλλαγή στη 
φυσική ιστορία των επιπλοκών (διαχωρισμός ή ρήξη) που συμβαίνει στα 6cm για την 
ανιούσα θωρακική αορτή και σε κάπως μεγαλύτερη διάμετρο για την κατιούσα 
θωρακική αορτή. Αυτά τα διαγράμματα απεικονίζουν το σωρευτικό κίνδυνο κατά η 
διάρκεια της ζωής για εμφάνιση διαχωρισμού ή ρήξης ανάλογα με τη διάμετρο του 
ανευρύσματος. 

Ποιος είναι ο ετήσιος κίνδυνος διαχωρισμού ή ρήξης των ανευρυσμάτων της 
θωρακικής αορτής; Ο ετήσιος κίνδυνος διαχωρισμού, ρήξης ή θανάτου των 
ανευρυσμάτων της θωρακικής αορτής αποτελεί μία άλλη σημαντική παράμετρο για τον 
ασθενή και τον κλινικό ιατρό. Τέτοιοι προσδιορισμοί ήταν δύσκολο να γίνουν μέχρι 
πρόσφατα επειδή απαιτούν πολλά δεδομένα για κάθε διάμετρο ανευρύσματος. Τα 
αποτελέσματα μίας τέτοιας ανάλυσης παρουσιάζονται στην εικόνα 221. Φαίνεται κατ’ 
αρχήν ότι υπάρχει μία σταδιακή αύξηση του ετήσιου κινδύνου των επιπλοκών του 
ανευρύσματος της θωρακικής αορτής, καθώς η διάμετρος της αορτής μεγαλώνει με την 
πιο δραματική αύξηση των ποσοστών σε ανευρύσματα που ξεκινούν από 6cm. Έτσι 
στα 6cm ο ετήσιος κίνδυνος διαχωρισμού, ρήξης ή θανάτου στα ανευρύσματα της 
ανιούσας θωρακικής αορτής ανέρχεται στο σημαντικό ποσοστό του 15.6%.

Ποια είναι τα κριτήρια που καθορίζουν τις ενδείξεις για επεμβατική 
αντιμετώπιση των ανευρυσμάτων της θωρακικής αορτής; Η φυσική ιστορία και η 
εξέλιξη των ανευρυσμάτων όπως παρουσιάστηκε παραπάνω επιτρέπει την απαρίθμηση 
κριτηρίων βασισμένα σε δεδομένα από κλινικές μαρτυρίες για το πότε πρέπει ο 
χειρουργός να επεμβαίνει εκλεκτικά ώστε να αντιμετωπίζει τα ανευρύσματα και να 
προλαμβάνονται ο διαχωρισμός, η ρήξη και ο θάνατος. Σε ασθενείς χωρίς σημαντική 
συνοσηρότητα, το ανεύρυσμα της ανιούσας θωρακικής αορτής πρέπει να 
αντικαθίσταται πριν φτάσει σε διάμετρο τα 6cm. Έτσι στην κλινική πράξη το 
ανεύρυσμα αντικαθίσταται όταν η διάμετρος του φτάσει τα 5.5cm, έτσι ώστε να 
διασφαλιστεί ένα ασφαλές όριο πριν εισέλθει το ανεύρυσμα στη ζώνη με τα υψηλότερα 
ποσοστά επιπλοκών. Κι ενώ αυτά ισχύουν για τα σποραδικά 
ανευρύσματα, τα πράγματα είναι κάπως διαφορετικά για τους ασθενείς με οικογενή 
ανευρύσματα ή ανευρύσματα που οφείλονται σε σύνδρομα όπως π.χ. Marfan, Ehlers-
Danlos και Loeys-Dietz, όπου το κριτήριο επέμβασης χαμηλώνει στα 5cm, δεδομένου 
ότι αυτοί οι ασθενείς είναι πιο επιρρεπείς στην εμφάνιση επιπλοκών σε χαμηλότερης 
διαμέτρου ανευρύσματα. Στην τελευταία κατηγορία πρέπει να εντάσσονται και οι 
ασθενείς με δίπτυχη αορτική βαλβίδα γιατί και αυτοί έχουν μεγαλύτερο κίνδυνο 
επιπλοκών όπως οι ασθενείς με διάφορα σύνδρομα. Τα κριτήρια είναι πιο ελαστικά για 
τα ανευρύσματα της κατιούσας θωρακικής αορτής γιατί φαίνεται ότι η κατιούσα 
θωρακική αορτή μπορεί να ανεχτεί μεγαλύτερης διαμέτρου ανευρύσματα. Ο 
προτεινόμενος αλγόριθμος αντιμετώπισης των ανευρυσμάτων της θωρακικής αορτής 
που φαίνεται στην εικόνα 222, θα μπορούσε να προλάβει, εάν εφαρμοστεί με 
επιμέλεια, τη μεγάλη πλειονότητα των επιπλοκών (διαχωρισμού και ρήξης) των 
ανευρυσμάτων της θωρακικής αορτής. 

Ποιος είναι ο ρόλος του μεγέθους του σώματος (επιφάνεια σώματος); Μία 
απλοϊκή προσέγγιση του θέματος μπορεί να συνοψιστεί στο ότι ένας άνδρας με ύψος 
190cm αναμένεται να έχει φυσιολογικά μεγαλύτερης διαμέτρου αορτή από μία γυναίκα 
με ύψος 150cm. Συνεπώς έχουν πλέον δημοσιευτεί κριτήρια για την αντιμετώπιση των 
ανευρυσμάτων της θωρακικής αορτής λαμβάνοντας υπόψη το μέγεθος του σώματος 
κάθε ασθενούς. Στην εικόνα 223, η επιφάνεια σώματος έχει σημειωθεί και οι πιο 
πράσινες περιοχές του πίνακα δείχνουν πότε για μία δεδομένη επιφάνεια σώματος ο 
ετήσιος κίνδυνος επιπλοκών ενός ανευρύσματος της θωρακικής αορτής είναι μεγάλος. 
Συνεπώς αυτός ο πίνακας μπορεί με μεγαλύτερη ακρίβεια να καθορίσει τα κριτήρια 
επέμβασης γα ένα ανεύρυσμα της θωρακικής αορτής, πέραν του γενικού κανόνα των 5.5cm.
Η σημασία της πρόληψης εμφάνισης διαχωρισμού της ανευρυσματικής 
θωρακικής αορτής για την απώτερη επιβίωση του ασθενή. Η πιστή εφαρμογή των 
παραπάνω κριτηρίων αντιμετώπισης των ανευρυσμάτων της θωρακικής αορτής θα 
προλάβει τη μεγάλη πλειονότητα της εμφάνισης διαχωρισμού ή ρήξης. Σ’ αυτό το 
σημείο είναι εξαιρετικά σημαντικό να γνωρίζουν τόσο οι ιατροί όσο και οι ασθενείς ότι 
εάν ένας ασθενής εμφανίσει διαχωρισμό και επιζήσει η πρόγνωσή του είναι χειρότερη 
του ασθενούς με αντικατάσταση του ανευρύσματος της θωρακικής αορτής. Η 
διαχωρισμένη αορτή αυξάνει σε διάμετρο πολύ πιο γρήγορα σε σχέση με τη 
φυσιολογική αορτή και γενικά είναι επιδημιολογικά αποδεδειγμένο ότι οι ασθενείς με 
διαχωρισμένη αορτή λόγω ανευρύσματος της θωρακικής αορτής ζουν λιγότερα χρόνια 
από ότι οι ασθενείς με μη διαχωρισμένα ανευρύσματα.

Τι συμβαίνει με τους ασθενείς που παρουσιάζουν θωρακικό άλγος που 
σχετίζεται με το ανεύρυσμα της θωρακικής αορτής; Υπάρχει ένα σημείο το οποίο 
πρέπει να τονιστεί με μεγάλη έμφαση, ότι δηλαδή τα κριτήρια που αναλύθηκαν 
παραπάνω για την αντιμετώπιση των ανευρυσμάτων της θωρακικής αορτής βρίσκουν 
εφαρμογή μόνο σε ασυμπτωματικούς ασθενείς. Τα συμπτωματικά ανευρύσματα της 
θωρακικής αορτής πρέπει να αντιμετωπίζονται χειρουργικά ανεξαρτήτως μεγέθους. Η 
παρουσία συμπτωμάτων κάθε άλλο παρά αθώα πρέπει να θεωρείται δεδομένου ότι 
προμηνύει ρήξη και συνεπώς επιβάλλει την επεμβατική αντιμετώπιση. Παρόλα αυτά, 
υπάρχουν πολλές περιπτώσεις που είναι δύσκολο να καθοριστεί εάν τα συμπτώματα 
σχετίζονται με το ανεύρυσμα ή όχι. Στην κλινική πράξη θα πρέπει να θεωρείται ότι το 
θωρακικό άλγος σχετίζεται με το ανεύρυσμα της θωρακικής αορτής εκτός εάν υπάρχει 
άλλη εμφανής αιτία στην οποία μπορεί τεκμηριωμένα να αποδοθεί ο πόνος. 

Τα ανευρύσματα της ανιούσας θωρακικής αορτής μπορούν να χωριστούν σε 
σποραδικά, σε αυτά που σχετίζονται με την ύπαρξη δίπτυχης αορτικής βαλβίδας, σε 
οικογενή και σε αυτά που σχετίζονται με κάποιο σύνδρομο όπως Marfan, Ehlers-Danlos 
και Loeys-Dietz. Στην παρούσα διδακτορική διατριβή εξετάστηκαν τα σποραδικά 
ανευρύσματα και τα ανευρύσματα που σχετίζονται με δίπτυχη αορτική βαλβίδα που 
είναι και τα πιο συχνά. Τα ανευρύσματα που οφείλονται στο σύνδρομο Marfan έχουν 
μελετηθεί σε βάθος και το πρόβλημα οφείλεται σε μεταλλάξεις στο γονίδιο της 
φιμπριλλίνης. Τα κλινικά κριτήρια διάγνωσης του συνδρόμου Marfan φαίνονται στον 
πίνακα 26. Το πρόβλημα στο σύνδρομο EhlersDanlos οφείλεται στο γονίδιο του 
κολλαγόνου ΙΙΙ και στο σύνδρομο LoeysDietz στους υποδοχείς 1 και 2 του TGFβ.
Όσον αφορά τα ανευρύσματα της ανιούσας θωρακικής αορτής που 
συνοδεύονται από δίπτυχη αορτική βαλβίδα πρέπει να γίνει κατανοητό 
ότι οι ασθενείς με δίπτυχη αορτική βαλβίδα έχουν δομικά επηρεασμένη ανιούσα 
θωρακική αορτή η οποία είναι επιρρεπής στην εμφάνιση ανευρύσματος ή 
διαχωρισμού.7283 Μερικοί ασθενείς με δίπτυχη αορτική βαλβίδα μπορεί να έχουν και 
στένωση ισθμού της αορτής στα πλαίσια αυτής της συγγενούς ανωμαλίας. Είναι 
σημαντικό να γνωρίζουν οι κλινικοί ιατροί ότι ο διαχωρισμός της θωρακικής αορτής σε 
ασθενείς με δίπτυχη αορτική βαλβίδα μπορεί να εμφανιστεί πολύ πριν την εμφάνιση 
στένωσης της αορτικής βαλβίδας που θα γίνει αντιληπτή από την συμπτωματολογία 
της. Η ύπαρξη δίπτυχης αορτικής βαλβίδας αποτελεί μία σημαντική αιτία αορτικής 
νόσου. Επειδή η δίπτυχη αορτική βαλβίδα είναι αρκετά συχνή συγγενής 
ανωμαλία (η πιο συχνή που αφορά στο 12% του γενικού πληθυσμού) ευθύνεται για 
περισσότερους διαχωρισμούς της θωρακικής αορτής από ότι το σύνδρομο Marfan, το 
οποίο έχει συχνότητα 1 στις 10.000 γενικού πληθυσμού. 

Μοριακή παθοφυσιολογία. Με δεδομένο το γεγονός ότι σε πολλούς ασθενείς 
μία γενετική μετάλλαξη αποτελεί το έναυσμα για την ανάπτυξη του ανευρύσματος της 
θωρακικής αορτής το ερώτημα που μένει να απαντηθεί είναι πως αυτή η γενετική 
ανωμαλία καταλήγει στην εμφάνιση ανευρύσματος. Ενώ η αρχική διεργασία ξεκινάει 
από τη γενετική ανωμαλία, έχει βρεθεί ότι υπάρχουν συγκριμένα λυτικά ένζυμα που 
είναι γνωστά ως μεταλλοπρωτεϊνάσες τα οποία στην ουσία κάνουν όλη τη ζημιά στο 
αορτικό τοίχωμα. Οι μεταλλοπρωτεϊνάσες αποδομούν τις δομικές πρωτεΐνες του 
αορτικού τοιχώματος. Αυτά τα ένζυμα παραμένουν κανονικά αδρανοποιημένα και 
ελέγχονται από τους ιστικούς αναστολείς των μεταλλοπρωτεϊνασών. Έχει δειχθεί ότι 
στα ανευρύσματα της ανιούσας θωρακικής αορτής υπάρχει αυξημένη δραστηριότητα 
των μεταλλοπρωτεϊνασών. Οι μεταλλοπρωτεϊνάσες 1, 2, 3, 9, 12 και 13 όπως και οι 
ιστικοί αναστολείς τους εμπλέκονται στην παθογένεση της ανευρυσματικής νόσου της 
θωρακικής αορτής. Σήμερα πιστεύεται ότι οι ασθενείς που εμφανίζουν ανευρύσματα 
είναι γενετικά προκαθορισμένο να έχουν σε κάποια φάση της ζωής τους πολύ αυξημένη 
δραστηριότητα μεταλλοπρωτεϊνασών, γεγονός που οδηγεί σε αποδόμηση και λέπτυνση 
του αορτικού τοιχώματος. 

Τα ερευνητικά δεδομένα όμως συνηγορούν ότι οι μεταλλοπρωτεϊνάσες 
αποτελούν μία μόνο πτυχή του μοριακού μηχανισμού που οδηγεί στην εμφάνιση 
ανευρυσμάτων και στην αύξηση του μεγέθους τους. Η παθογένεση των ανευρυσμάτων 
της θωρακικής αορτής περιλαμβάνει τέσσερεις καθοριστικές και θεμελιώδεις 
διεργασίες: την πρωτεόλυση της θεμέλιας εξωκυττάριας ουσίας όπως αναλύθηκε 
παραπάνω, τη χρόνια φλεγμονή, τη δραστικότητα κυττοκινών και την απώλεια των 
λείων μυϊκών κυττάρων. Αυτές οι τέσσερεις διεργασίες καταστρέφουν την ακεραιότητα 
του αορτικού τοιχώματος και καθορίζουν το στάδιο της εμφάνισης του ανευρύσματος, 
της ανάπτυξής του και τελικά της ρήξης του. Τα φλεγμονώδη κύτταρα που 
συμμετέχουν στη δημιουργία ανευρυσμάτων περιλαμβάνουν τα μονοκύτταρα, τα 
μακροφάγα, τα πλασματοκύτταρα, τα Βλεμφοκύτταρα και τα Τλεμφοκύτταρα.93,94 Οι 
κυττοκίνες που συμβάλλουν στη καταστροφή πρωτεϊνών της θεμέλιας εξωκυττάριας 
ουσίας του μέσου χιτώνα περιλαμβάνουν την IL1β, IL6, IL8 και INFγ.95 Ο TGFβ 
έχει επίσης ενοχοποιηθεί. Τα λεία κύτταρα είναι επιφορτισμένα με την επιδιόρθωση 
των κατεστραμμένων πρωτεϊνών του αορτικού τοιχώματος, και τα πειραματικά 
δεδομένα δείχνουν ξεκάθαρα ότι στους ασθενείς με ανευρύσματα, τα λεία μυϊκά 
κύτταρα έχουν σαφώς απωλέσει αυτόν το ρόλο τους. Τα λεία μυϊκά κύτταρα της 
ανευρυσματικής αορτής έχουν τριπλάσια ποσοστά απόπτωσης και επιπλέον έχουν 
επηρεασμένη ικανότητα ανάπτυξης και ωρίμανσης. 

Έχουν εφαρμοστεί αναλύσεις μηχανικού τύπου ώστε να μελετηθεί η 
ανευρυσματική θωρακική αορτή. Όπως φαίνεται στην εικόνα 228 οι φυσιολογικές 
μηχανικές ιδιότητες της αορτής μπορούν να καθοριστούν με τη μέτρηση έξι 
ειδικών παραμέτρων: της αορτικής διαμέτρου στη συστολή και τη διαστολή, το πάχος 
του αορτικού τοιχώματος στη συστολή και τη διαστολή και την αορτική αρτηριακή 
πίεση στη συστολή και τη διαστολή. Στο Yale Center for Thoracic Aortic Disease 
αναπτύχθηκε ένα σύστημα για τη μέτρηση των μηχανικών ιδιοτήτων της 
ανευρυσματικής αορτής στους ανθρώπους με τη χρήση επιαορτικού υπέρηχου κατά τη 
στιγμή της εκτομής του ανευρύσματος. Αυτές οι in vivo μετρήσεις 
έχουν δείξει ότι στα ανευρύσματα διαμέτρου 6cm, η αορτή χάνει τη φυσιολογική της 
ελαστικότητα, γεγονός που έχει ως συνέπεια, η δύναμη της συστολής να μην μπορεί να 
διαχυθεί στην εκπτυσσόμενη αορτή. Εκείνο που τελικά συμβαίνει σ’ αυτές τις μεγάλες 
διαστάσεις της αορτής είναι ότι η δύναμη της συστολής έχει την τάση να διαταράσσει 
τη μη διατατή ανευρυσματική αορτή. Όταν η αρτηριακή πίεση αυξάνεται 
μαζί με τη διάταση της αορτής, η τάση που αναπτύσσεται στο αορτικό τοίχωμα 
πλησιάζει με την τελική δύναμη αντοχής των ιστών της ανθρώπινης αορτής. 
Αυτές οι μελέτες μηχανικής καταλήγουν στο ότι η απώλεια των φυσιολογικών 
μηχανικών ιδιοτήτων της αορτής και η επιδείνωση αυτής της κατάστασης αποτελεί την 
αιτία της κακοήθους κλινικής συμπεριφοράς της σημαντικά ανευρυσματικής θωρακικής 
αορτής, και αυτά τα ευρήματα συνδυάζονται με τις παρατηρήσεις ότι ο διαχωρισμός 
και η ρήξη συμβαίνουν σε διαμέτρους αορτής γύρω στα 6cm. Κατ’ αυτόν τον τρόπο 
εξηγείται και επιβεβαιώνεται πειραματικά η κλινική συμπεριφορά των ανευρυσμάτων 
της θωρακικής αορτής. 

Οι κατευθυντήριες οδηγίες που προτείνονται για την αντιμετώπιση των 
ανευρυσμάτων της ανιούσας θωρακικής αορτής, της δίπτυχης αορτικής βαλβίδας και 
του οξέως διαχωρισμού της ανιούσας θωρακικής αορτής δημοσιεύτηκαν το 2013102 και 
αποτελούν προϊόν συλλογικής εργασίας καρδιοχειρουργών και καρδιολόγων, με σκοπό 
την επικαιροποίηση των κατευθυντήριων οδηγιών για την αντιμετώπιση των 
βαλβιδοπαθειών της καρδιάς που δημοσιεύτηκαν το 2008 καθώς και των 
κατευθυντήριων οδηγιών για τη διάγνωση και αντιμετώπιση ασθενών με παθήσεις της 
θωρακικής αορτής που δημοσιεύτηκαν το 2010.

Κατευθυντήριες οδηγίες για την ανιούσα θωρακική αορτή: 
Class I 
1. Όλοι οι ασθενείς με υποψία ανευρύσματος της ανιούσας θωρακικής αορτής στη 
βάση οικογενειακού ιστορικού, συμπτωματολογίας, ή ενδείξεων επί της 
κλινικής εξέτασης θα πρέπει να υποβάλλονται σε απεικονιστική εξέταση 
ολόκληρης της θωρακικής αορτής. (Level of evidence C) 
2. Όλοι οι ασθενείς που διαγιγνώσκονται με δίπτυχη αορτική βαλβίδα θα πρέπει να 
υποβάλλονται σε απεικονιστική εξέταση ολόκληρης της θωρακικής αορτής. 
(Level of evidence Β) 
3. Όλοι οι ασθενείς με διάγνωση συνδρόμου Marfan ή Loeys-Dietz ή ανίχνευση 
μεταλλάξεων που σχετίζονται με αορτική νόσο ή αορτικό διαχωρισμό θα πρέπει 
να υποβάλλονται σε απεικονιστική εξέταση ολόκληρης της αορτής καθώς και 
σε κατάλληλες αιματολογικές εξετάσεις για την ανίχνευση γενετικών 
μεταλλάξεων. (Level of evidence Β) 
4. Οι συγγενείς πρώτου βαθμού νεαρών ασθενών με δίπτυχη αορτική βαλβίδα ή με 
γενετική μετάλλαξη που σχετίζεται με νόσο της θωρακικής αορτής θα πρέπει να 
λαμβάνουν σύσταση να ελέγχονται περαιτέρω. (Level of evidence C) 
5. Όλοι οι ασθενείς που προγραμματίζονται για εκλεκτική χειρουργική 
αντιμετώπιση βαλβιδοπάθειας καρδιάς και έχουν και ταυτόχρονα νόσο στη 
θωρακική αορτή θα πρέπει να υποβάλονται σε καρδιακό καθετηριασμό. (Level 
of evidence Β) 
6. Πρέπει να γίνεται επιπλέον προεγχειρητικός έλεγχος των ασθενών ώστε να 
ποσοτικοποιηθεί η συνυπάρχουσα νοσηρότητα τους και να υπολογιστεί η ομάδα 
κινδύνου στην οποία ανήκουν. Αυτός ο έλεγχος πρέπει να περιλαμβάνει, 
αξονική τομογραφία θώρακος εάν δεν έχει προηγουμένως γίνει, τεστ ελέγχου 
λειτουργίας των πνευμόνων, 24ωρη καταγραφή του ηλεκτροκαρδιογραφήματος 
(Holter), μη επεμβατικός έλεγχος των καρωτίδων, απεικονιστική εξέταση του 
εγκεφάλου, υπερηχογράφημα καρδιάς, έλεγχος ψυχομετρικής κατάστασης και 
αξιολόγηση του βαθμού αδυναμίας και ευθραυστότητας. (Level of evidence C) 
7. Διεγχειρητική διοισοφάγειος υπερηχογραφία συνιστάται σε όλους τους ασθενείς 
που χειρουργούνται στη θωρακική αορτή. (Level of evidence C) 
8. Χειρουργική αντικατάσταση του ανευρύσματος της ανιούσας θωρακικής αορτής 
πρέπει να γίνεται όταν η διάμετρος της ανιούσας αορτής είναι πάνω από 5.5cm 
στην περίπτωση που ο ασθενής δεν έχει κάποια γενετική νόσο που σχετίζεται με 
νόσο της θωρακικής αορτής και είναι κατάλληλος για χειρουργική θεραπεία. 
(Level of evidence Β) 
9. Ασθενείς με γενετικά νοσήματα της αορτής, συμπεριλαμβανομένων αυτών με 
δίπτυχη αορτική βαλβίδα, πρέπει να χειρουργούνται για ανευρύσματα της 
ανιούσας θωρακικής αορτής όταν η διάμετρος της ανιούσας θωρακικής αορτής 
είναι πάνω από 5.0cm, εκτός και αν υπάρχει οικογενειακό ιστορικό αορτικού 
διαχωρισμού, οπότε σ’ αυτήν την περίπτωση το όριο μπορεί να κατέβει στα 
4.5cm. Επίσης, ασθενείς με λόγο μέγιστης αορτικής επιφάνειας ανιούσας 
θωρακικής αορτής (πr2 σε cm2) προς ύψος ασθενούς εκφρασμένο σε m ο οποίος 
υπερβαίνει την τιμή 10 θα πρέπει να αντιμετωπίζονται χειρουργικά. (Level of 
evidence Β) 
10. Σε ασθενείς με ρυθμό αύξησης της διαμέτρου του ανευρύσματος της ανιούσας 
θωρακικής αορτής πάνω από 0.5cm κατ’ έτος θα πρέπει να συστήνεται 
χειρουργική αντιμετώπιση εφόσον δεν υφίστανται άλλοι περιορισμοί. (Level of 
evidence Β) 
11. Οι ασθενείς με διαγνωσμένο σύνδρομο LoeysDietz ή επιβεβαιωμένες 
μεταλλάξεις στα γονίδια TGFBR1 ή TGFBR2 θα πρέπει να αξιολογούνται για 
χειρουργική αντιμετώπιση όταν η διάμετρος της ανιούσας θωρακικής αορτής 
υπερβαίνει τα 4.2cm. (Level of evidence C) 
12. Ασθενείς που υποβάλλονται σε καρδιοχειρουργικές επεμβάσεις που δεν έχουν 
σχέση με ενδείξεις αορτικής χειρουργικής, η αντικατάσταση της ανιούσας 
θωρακικής αορτής πρέπει να γίνεται όταν η διάμετρός της υπερβαίνει τα 4.5cm. 
(Level of evidence Β) 
13. Η διάμετρος της ανιούσας θωρακικής αορτής πρέπει να μετριέται σε δεξιές 
γωνίες σε σχέση με τον άξονα της ροής του αίματος, γεγονός που προϋποθέτει 
τη χρήση λογισμικού με ικανότητα τρισδιάστατης ανασύστασης. Οι μέγιστες 
διάμετροι σε κάθε τμήμα της αορτής πρέπει να αναφέρονται. Το 
υπερηχογράφημα μπορεί να μετρήσει μόνο τις εσωτερικές διαμέτρους ενώ η 
αξονική και η μαγνητική τομογραφία μπορούν να μετρήσουν τις εξωτερικές 
διαμέτρους, συνεπώς θα πρέπει να συνυπολογίζεται ότι οι μετρήσεις που 
λαμβάνονται από το υπερηχογράφημα είναι κάπως μικρότερες. (Level of 
evidence C) 
14. Ξεχωριστή αντικατάσταση ανιούσας θωρακικής αορτής και αορτικής βαλβίδας 
θα πρέπει να γίνεται σε ασθενείς που δεν έχουν σημαντική διάταση της 
αορτικής ρίζας σε ηλικιωμένους ασθενείς ή σε νεώτερους ασθενείς που έχουν 
πολύ μικρή διάταση της αορτικής ρίζας και εμφυτεύεται μία βιολογική 
προσθετική αορτική βαλβίδα ή επιδιορθώνεται μία δίπτυχη αορτική βαλβίδα. 
(Level of evidence Β) 
15. Ασθενείς με σύνδρομα Marfan, LoeysDietz και EhlersDanlos και διάταση της 
αορτικής ρίζας θα πρέπει να γίνεται αντικατάσταση των κόλπων του Valsava σε 
συνδυασμό με μία τροποποιημένη επέμβαση David με επανεμφύτευση της ίδιας 
αορτικής βαλβίδας εάν κάτι τέτοιο είναι εφικτό ή αντικατάσταση της αορτικής 
ρίζας και της αορτικής βαλβίδας με βαλβιδοφόρο μόσχευμα. (Level of evidence 
Β) 
16. Για πιο πολύπλοκες επεμβάσεις που απαιτούν αντικατάσταση του αορτικού 
τόξου και χρειάζονται χρονικά διαστήματα ολικής κυκλοφορικής παύσης, θα 
πρέπει να εφαρμόζονται βοηθητικές τεχνικές για την προστασία του εγκεφάλου. 
(Level of evidence Β) 
Class IIα 
1. Τακτικός έλεγχος με υπερηχογράφημα και εξέταση με αξονική ή μαγνητική 
τομογραφία μετά τη χειρουργική αντικατάσταση της ανιούσας θωρακικής 
αορτής μπορεί να γίνεται. (Level of evidence C) 
Μετρήσεις ποιότητας 
1. Προφυλακτική χορήγηση αντιβιοτικών για Gram θετικούς και αρνητικούς 
κόκκους θα πρέπει να χορηγείται σε χειρουργικές επεμβάσεις της θωρακικής 
αορτής. 
2. Διεγχειρητικό διοισοφάγειο υπερηχογράφημα πρέπει να γίνεται σε όλους τους 
ασθενείς με χειρουργικές επεμβάσεις στη θωρακική αορτή. 
3. Σε ασθενείς με δίπτυχη αορτική βαλβίδα, σύνδρομα Marfan, Loeys-Dietz και 
Ehlers-Danlos, καθώς και ιστορικό οικογενούς νόσου της θωρακικής αορτής, θα 
πρέπει οι συγγενείς τους πρώτου βαθμού να υποβάλλονται σε απεικονιστική 
εξέταση όλης της θωρακικής αορτής. 
4. Ο μετεγχειρητικός έλεγχος με αξονική ή μαγνητική τομογραφία θα πρέπει να 
συστήνεται μετά από χειρουργικές επεμβάσεις στη θωρακική αορτή. 
5. Φαρμακευτική θεραπεία με αναστολείς του μετατρεπτικού ενζύμου θα πρέπει 
να χορηγείται σε ασθενείς που εμφανίζουν χαμηλό κλάσμα εξώθησης της 
αριστερής κοιλίας μετεγχειρητικά. 
Κατευθυντήριες οδηγίες για την επιδιόρθωση δίπτυχης αορτικής βαλβίδας με 
ή χωρίς αντικατάσταση της ανιούσας θωρακικής αορτής με σωληνωτό 
μόσχευμα: 
Class I 
1. Όλοι οι ασθενείς που υποβάλλονται σε επιδιόρθωση δίπτυχης αορτικής 
βαλβίδας πρέπει να ελέγχονται με διεγχειρητικό διοισοφάγειο υπερηχογράφημα. 
(Level of evidence C) 
2. Προφυλακτική χορήγηση αντιβιοτικών για Gram θετικούς και αρνητικούς 
κόκκους θα πρέπει να χορηγείται σε χειρουργικές επεμβάσεις επιδιόρθωσης 
δίπτυχης αορτικής βαλβίδας. (Level of evidence C) 
3. Μετεγχειρητική χορήγηση φαρμακευτικής θεραπείας με βαναστολέα θα πρέπει 
να χορηγείται μετεγχειρητικά εάν είναι ανεκτή μετά από επιδιόρθωση δίπτυχης 
αορτικής βαλβίδας. (Level of evidence C) 
4. Φαρμακευτική θεραπεία με αναστολείς του μετατρεπτικού ενζύμου θα πρέπει 
να χορηγείται σε ασθενείς που εμφανίζουν χαμηλό κλάσμα εξώθησης της 
αριστερής κοιλίας μετεγχειρητικά μετά από επιδιόρθωση δίπτυχης αορτικής 
βαλβίδας. (Level of evidence C) 
5. Οι ασθενείς με επιδιόρθωση δίπτυχης αορτικής βαλβίδας θα πρέπει να 
λαμβάνουν προφυλακτική αντιβιοτική θεραπεία σε κάθε περίπτωση 
επεμβατικής πράξης, συμπεριλαμβανομένων οδοντιατρικών πράξεων. (Level of 
evidence C) 
 
Μετρήσεις ποιότητας 
1. Προφυλακτική χορήγηση αντιβιοτικών για Gram θετικούς και αρνητικούς 
κόκκους θα πρέπει να χορηγείται σε χειρουργικές επεμβάσεις επιδιόρθωσης 
δίπτυχης αορτικής βαλβίδας. 
2. Διεγχειρητικό διοισοφάγειο υπερηχογράφημα πρέπει να γίνεται σε όλους τους 
ασθενείς με χειρουργικές επεμβάσεις επιδιόρθωσης δίπτυχης αορτικής 
βαλβίδας. 
3. Μετεγχειρητική φαρμακευτική θεραπεία με βαναστολέα και αναστολέα των 
διαύλων ασβεστίου θα πρέπει να χορηγείται σε ασθενείς με χειρουργική 
επιδιόρθωσης δίπτυχης αορτικής βαλβίδας, εφόσον αυτή είναι ανεκτή. 
4. Οι ασθενείς με επιδιόρθωση δίπτυχης αορτικής βαλβίδας θα πρέπει να 
λαμβάνουν προφυλακτική αντιβιοτική θεραπεία σε κάθε περίπτωση 
επεμβατικής πράξης, συμπεριλαμβανομένων οδοντιατρικών πράξεων. 
Κατευθυντήριες οδηγίες για την αντιμετώπιση του οξέος διαχωρισμού της 
αορτικής ρίζας ή της ανιούσας θωρακικής αορτής: 
Class I 
1. Άμεση διάγνωση θα πρέπει να επιδιώκεται με τη χρήση αξονικής τομογραφίας ή 
διοισοφάγειου υπερηχογραφήματος. Το τελευταίο μπορεί να γίνει στην αίθουσα 
του χειρουργείου πριν τη στερνοτομή ως επιβεβαιωτικό της διάγνωσης. (Level 
of evidence Β) 
2. Αντικατάσταση της ανιούσας θωρακικής αορτής (με εκτομή του σημείου όπου 
έχει γίνει το σχίσιμο του έσω χιτώνα) θα πρέπει να εκτελείται σε ασθενείς με 
διαχωρισμό τύπου Α σύμφωνα με την ταξινόμηση κατά Stanford. (Level of 
evidence Β) 
3. Μία ανοιχτή (χωρίς τη χρήση λαβίδας αποκλεισμού της αορτής) περιφερική 
αναστόμωση και αντικατάσταση του ημίσεως ή όλου αορτικού τόξου είναι 
συνήθως αποτελεσματική για την περιφερική αποκατάσταση του αορτικού 
διαχωρισμού τύπου Α. (Level of evidence Β) 
4. Αντικατάσταση της ανιούσας θωρακικής αορτής και του αορτικού τόξου 
ενδείκνυται σε ασθενείς με οξύ διαχωρισμό τύπου Α και πρωτογενές ή 
δευτερογενές σχίσιμο του έσω χιτώνα με εντόπιση στο αορτικό τόξο το οποίο 
περιλαμβάνει ή εκτείνεται πέραν της έκφυσης της αριστερής κοινής καρωτίδας 
αρτηρίας και ταυτόχρονα υπάρχει και σημαντική διάταση του αορτικού τόξου 
(>5.0cm). (Level of evidence C) 
5. Αντικατάσταση της αορτικής ρίζας ενδείκνυται σε ασθενείς με οξύ διαχωρισμό 
τύπου Α και πρωτογενές σχίσιμο του έσω χιτώνα που εκτείνεται ή ξεκινάει στο 
δεξιό ή αριστερό στεφανιαίο κόλπο ή υπάρχει διάταση της αορτικής ρίζας 
εγγύτερα της κολποσωληνώδους συμβολής (>4.5cm). (Level of evidence C) 
6. Ο αρτηριακός καθετηριασμός για την καρδιοπνευμονική παράκαμψη κατά την 
χειρουργική αντιμετώπιση του οξέως διαχωρισμού τύπου Α πρέπει να αιματώνει 
άμεσα τον αληθή αυλό. (Level of evidence C) 
7. Απώτερη απεικονιστική παρακολούθηση του αορτικού διαχωρισμού που είτε 
χειρουργείται είτε όχι θα πρέπει να πραγματοποιείται ανά τακτά χρονικά 
διαστήματα και συγκεκριμένα τουλάχιστον κάθε 6 μήνες τον πρώτο χρόνο και 
μετά σε ετήσια βάση. (Level of evidence C) 
8. Απώτερη υπερηχογραφική παρακολούθηση συνιστάται σε ασθενείς που έχουν 
υποβληθεί σε επέμβαση διατήρησης της αορτικής τους βαλβίδας ή 
αντικατάστασης της αορτικής βαλβίδας με βιολογική προσθετική αορτική 
βαλβίδα. (Level of evidence C) 
Class IIα 
1. Είναι αποδεκτή η χρήση ορθόδρομης ή παλίνδρομης αιμάτωσης του εγκεφάλου 
με τη χρήση βαθιάς υποθερμίας και ολικής κυκλοφορικής παύσης με σκοπό την 
αποκατάσταση του αορτικού τόξου ώστε να μειωθούν οι επιπλοκές από το 
κεντρικό νευρικό σύστημα. (Level of evidence Β) 
2. Είναι αποδεκτή η χρήση μεθόδων διατήρησης της αορτικής βαλβίδας ή 
αντικατάστασης αυτής κατά την αντιμετώπιση του οξέως διαχωρισμού τύπου Α 
εφόσον μπορούν να διασφαλιστούν χαμηλά ποσοστά θνητότητας. (Level of 
evidence Β) 
3. Είναι σωστή η αντιμετώπιση του οξέος τύπου Α ενδοτοιχωματικού αορτικού 
αιματώματος σε επείγουσα βάση. (Level of evidence Β) 
4. Η χρησιμοποίηση διεγχειρητικού διοισοφάγειου υπερηχογραφήματος θα πρέπει 
να επιδιώκεται. (Level of evidence Β) 
5. Μετεγχειρητική εφόρου ζωής απεικονιστική παρακολούθηση με τομογραφίες 
πρέπει να προτείνεται σε ασθενείς με υπολειπόμενο διαχωρισμό της αορτής 
πέρα από το σημείο της αντικατάστασης της θωρακικής αορτής. 
Class IIb 
1. Φαρμακευτική αντιμετώπιση και παρακολούθηση ανά τακτά διαστήματα μπορεί 
να εφαρμοστεί σε ασθενείς υψηλού εγχειρητικού κινδύνου με ασυμπτωματικό 
και απεικονιστικά σταθερό ενδοτοιχωματικό αορτικό αιμάτωμα τύπου Α. (Level 
of evidence C) 
2. Φαρμακευτική αντιμετώπιση και παρακολούθηση ανά τακτά διαστήματα μπορεί 
να εφαρμοστεί σε ασθενείς με αορτικό διαχωρισμό τύπου Β ο οποίος εκτείνεται 
στο αορτικό τόξο. (Level of evidence C) 
3. Ασθενείς στους οποίους η αορτική βαλβίδα, διατηρήθηκε, αναρτήθηκε ή 
αντικαταστάθηκε από βιολογική προσθετική αορτική βαλβίδα μετά από 
χειρουργική αντιμετώπιση οξέως αορτικού διαχωρισμού θα πρέπει να 
παρακολουθούνται με υπερηχογράφημα σε ετήσια βάση. Φαρμακευτική 
αντιμετώπιση και παρακολούθηση ανά τακτά διαστήματα μπορεί να εφαρμοστεί 
σε ασθενείς υψηλού εγχειρητικού κινδύνου με ασυμπτωματικό και 
απεικονιστικά σταθερό ενδοτοιχωματικό αορτικό αιμάτωμα τύπου Α. (Level of 
evidence C) 
Μετρήσεις ποιότητας 
1. Προφυλακτική προεγχειρητική χορήγηση αντιβιοτικών θα πρέπει να χορηγείται 
24 ή 48 ώρες προ του χειρουργείου ανάλογα με την προτίμηση του χειρουργού. 
2. Οι ασθενείς που παίρνουν εξιτήριο θα πρέπει να λαμβάνουν φαρμακευτική 
αγωγή με βαναστολέα εφόσον η δράση τους είναι ανεκτή. 
3. Οι ασθενείς που έχουν ταυτόχρονη διάγνωση στεφανιαίας νόσου θα πρέπει να 
λαμβάνουν από του στόματος αντιαιμοπεταλιακή φαρμακευτική αγωγή. 
4. Οι ασθενείς που έχουν ταυτόχρονη διάγνωση στεφανιαίας νόσου θα πρέπει να 
λαμβάνουν φαρμακευτική αγωγή για τη μείωση των επιπέδων της χαμηλής 
πυκνότητας λιποπρωτεΐνης της χοληστερόλης (LDL). 
5. Φαρμακευτική θεραπεία με αναστολείς του μετατρεπτικού ενζύμου θα πρέπει 
να χορηγείται σε ασθενείς που εμφανίζουν χαμηλό κλάσμα εξώθησης της 
αριστερής κοιλίας μετεγχειρητικά. 

Η οικογενής φύση των ανευρυσμάτων έχει πλέον καταστεί γνωστή στο γενικό 
ιατρικό κόσμο. Υπάρχει η ελπίδα ότι ο έλεγχος των μελών μίας οικογένειας που έχει 
τουλάχιστον ένα μέλος που εμφάνισε αορτικό ανεύρυσμα θα γίνεται ρουτίνα και θα 
πρέπει να δικαιολογείται από τις ασφάλειες υγείας, αναγνωρίζοντας ακριβώς ότι η 
διάγνωση του ανευρύσματος νωρίτερα από την εμφάνιση συμπτωμάτων είναι ο μόνος 
ενδεδειγμένος τρόπος για να παρατείνει την επιβίωση ασθενών με ανευρύσματα. 
Ο ρόλος φυσικού και συναισθηματικού στρες στην εμφάνιση διαχωρισμού σε 
ασθενείς με μετρίου βαθμού αύξηση της διαμέτρου της ανιούσας θωρακικής αορτής 
είναι πλέον ξεκάθαρος και τεκμηριωμένος. Κάτι τέτοιο επιβάλλει την εφαρμογή 
πρακτικών για περιορισμό του φυσικού και συναισθηματικού στρες σε ασθενείς με 
γνωστά ανευρύσματα. Επίσης, ο υπερηχογραφικός έλεγχος σε αθλητές άρσης βαρών 
για τον αποκλεισμό ύπαρξης ανευρυσμάτων της ανιούσας θωρακικής αορτής είναι 
απόλυτα δικαιολογημένος και πρέπει να γίνεται συστηματικά γιατί θα συντελέσει στο 
να σωθούν πολλοί νέοι αθλητές. 
Καθώς κατανοούμε τα βιολογικά μηχανικά χαρακτηριστικά του αορτικού 
τοιχώματος σε μεγαλύτερο βάθος, υπάρχει η ελπίδα ότι άμεσες μη επεμβατικές 
μετρήσεις του αναπτυσσόμενου στρες στο τοίχωμα της αορτής θα εμπλουτίσουν τα 
ισχύοντα κριτήρια με βάση τη διάμετρο του ανευρύσματος για την πρόγνωση των 
ανεπιθύμητων συμβαμάτων και θα καθορίσουν με μεγαλύτερη ακρίβεια τον κατάλληλο 
χρόνο της χειρουργικής ή επεμβατικής αντιμετώπισης. 
Ίσως πιο σημαντικό όλων είναι η περαιτέρω κατανόηση των μοριακών 
μηχανισμών και της παθοφυσιολογίας που οδηγεί στην εμφάνιση και αύξηση του 
μεγέθους των ανευρυσμάτων της αορτής. Ακριβώς σ’ αυτό το πεδίο κινείται και το 
θέμα της παρούσας διδακτορικής διατριβής. Μία τέτοια βαθύτερη κατανόηση των 
μοριακών μηχανισμών θα μπορούσε να ανοίξει νέους δρόμους για την ανάπτυξη 
καινοτομικών και πολύ πιο αποτελεσματικών θεραπειών. Ήδη υπάρχουν κλινικές 
μελέτες σε εξέλιξη για τον έλεγχο ανταγωνιστών των μεταλλοπρωτεϊνασών, όπως και 
φαρμακευτικών παραγόντων που επηρεάζουν τα μοριακά μονοπάτια του TGFβ. Η 
κατευθυνόμενη ανάπτυξη φαρμάκων θα είναι εφικτή όταν η προχωρημένη γενετική 
κατανόηση, οδηγήσει μέσω της κατανόησης της πρωτεομικής ανάλυσης στη γνώση της 
αλλαγής των πρωτεϊνών στο ανευρυσματικό αορτικό τοίχωμα, κάτι που επιχειρείται να 
διερευνηθεί στην παρούσα διδακτορική διατριβή, ώστε να επιχειρηθεί η ανάπτυξη 
φαρμάκων που θα στοχεύει στην παρεμπόδιση εμφάνισης τέτοιων πρωτεϊνικών 
αλλαγών που οδηγούν στην επέκταση του ανευρύσματος. 

Βρισκόμαστε στην εποχή της έντονης και στοχευμένης έρευνας στην 
προσπάθεια κατανόησης των θεμελιωδών μοριακών αλλαγών που οδηγούν στο 
σχηματισμό ανευρύσματος της αορτής. Η πρόοδος σ’ αυτόν το τομέα θα επιτρέψει τον 
ακριβή ορισμό της γενετικής διάγνωσης της ανευρυσματικής νόσου, ίσως ακόμα και 
στην αίθουσα των επειγόντων περιστατικών μέσω του προσδιορισμού των ειδικών 
προϊόντων mRNA που θα χαρακτηρίζουν ένα ανεύρυσμα με την υψηλότερη ακρίβεια, 
ευαισθησία και ειδικότητα. Επίσης, σχολαστικός έλεγχος ύπαρξης μεταλλάξεων, όχι 
μόνο στο σύνδρομο Marfan, αλλά γενικά στα σποραδικά ανευρύσματα της ανιούσας 
αορτής που παρατηρούνται στους ηλικιωμένους στο γενικό πληθυσμό θα γίνουν 
σύντομα ευρέως διαθέσιμα για ελέγχους ρουτίνας. Τα μέλη μίας οικογένειας θα 
μπορούν σύντομα να ελέγχονται γενετικά, επιτρέποντας έτσι από τη γέννηση να γίνεται 
γνωστό εάν ένα άτομο είναι επιρρεπές να εμφανίσει ανεύρυσμα κατά τη διάρκεια της 
ζωής του. Τελικά, η γονιδιακή θεραπεία εφαρμοζόμενη σε επίπεδο αορτής επιλεκτικά 
σε συγκεκριμένα κύτταρα του αορτικού τοιχώματος ή σε κύτταρα των γονάδων, ίσως 
μπορέσει μία μέρα να εφαρμοστεί σε κλινικό επίπεδο, γεγονός που θα μπορούσε να 
προκύψει μόνο μέσα από την βαθιά και ολοκληρωμένη κατανόηση της ανευρυσματικής 
νόσου στο γενετικό και μοριακό επίπεδο. Πέραν αυτών των μελλοντικών μεθόδων 
αντιμετώπισης των ανευρυσμάτων, η χειρουργική θεραπεία των ανευρυσμάτων, που 
αποτελεί ακόμα και σήμερα το goldstandard της θεραπείας, γίνεται ολοένα και πιο 
ασφαλής καθώς βελτιώνονται τα χρησιμοποιούμενα υλικά, φάρμακα και χειρουργικές 
τεχνικές. 
Πριν από 100 χρόνια περίπου, ο Sir William Osler υποστήριξε ότι: «δεν υπάρχει 
άλλη ασθένεια που να συντελεί περισσότερο στην κλινική ταπείνωση από το 
ανεύρυσμα της αορτής». Ουσιαστικά αυτή η θέση είναι αληθινή σε μεγάλο βαθμό και 
σήμερα, καθώς τα ανευρύσματα αποτελούν θανατηφόρες καταστάσεις που αποτελούν 
πρόκληση για τις ικανότητες και την εμπειρία των κλινικών ιατρών και των χειρουργών 
θέτοντας σε κίνδυνο την ασφάλεια των ασθενών. Παρόλα αυτά, με την πρόοδο των 
διαγνωστικών και χειρουργικών τεχνικών οι προοπτικές των ασθενών έχουν βελτιωθεί 
σημαντικά. Καθώς η ιατρική επιστήμη και η μοριακή βιολογία αποκαλύπτει ολοένα και 
περισσότερο τα ιδιαίτερα χαρακτηριστικά των ανευρυσμάτων, η ισορροπία των 
δυνάμεων θα συνεχίσει να γέρνει προς όφελος των ασθενών και των ιατρών τους. 

Η θεμέλια εξωκυττάρια ουσία σε όλους τους ιστούς του ανθρώπινου 
οργανισμού και ειδικά των ελαστικών οργάνων όπως η αορτή, σχηματίζεται από 
κολλαγόνα, πρωτεογλυκάνες, γλυκοζαμινογλυκάνες, γλυκοπρωτεΐνες και ελαστίνη. Η 
θεμέλια εξωκυττάρια ουσία δεν λειτουργεί μόνο ως δομικός σκελετός για τα όργανα και 
τους ιστούς αλλά επιπλέον συμμετέχει ενεργά στην ρύθμιση των κυτταρικών 
λειτουργιών μέσω των αλληλεπιδράσεων κυττάρουδικτύου (cellmatrix interactions). 
Συνεπακόλουθα, η δομή και η οργάνωση των διάφορων μορφών εξωκυττάριας ουσίας 
είναι διαφορετική από όργανο σε όργανο και απόλυτα προσαρμοσμένη στην 
εξυπηρέτηση της λειτουργίας και της λειτουργικότητας του κάθε συγκεκριμένου 
οργάνου. Υπάρχουν, αναγνωρισμένα ως τώρα, 28 διαφορετικά είδη ώριμων πρωτεϊνών 
κολλαγόνων, που συνδυαζόμενα οικοδομούνται σε δομές διαφόρων ειδών, όπως ινίδια, 
μικροινίδια και δικτυωτούς σχηματισμούς. Στο κεφάλαιο αυτό γίνεται προσπάθεια 
να αναδειχτούν τα χαρακτηριστικά της οικογένειας των κολλαγόνων που σχηματίζουν 
ινίδια, και ειδικά των ελασσόνων κολλαγόνων τύπου V και XI, στην οικοδόμηση της 
θεμέλιας εξωκυττάριας ουσίας στο αορτικό τοίχωμα και επιχειρείται η σύνδεση αυτών 
των μορφών κολλαγόνου με μοριακά μονοπάτια που μπορεί να σχετίζονται με την 
παθοφυσιολογία της δημιουργίας ανευρυσμάτων. 
Τα είδη των κολλαγόνων που συναντούμε στον ανθρώπινο οργανισμό 
ταξινομούνται σε 28 τύπους, επιτελούν διαφορετικές λειτουργίες 
και αριθμούνται με ρωμαϊκά νούμερα από το I έως το XXVIII, ανάλογα 
με την χρονολογική σειρά ανακάλυψής τους. Όλα τα είδη κολλαγόνων είναι τριμερή 
και σχηματίζουν ινίδια τριπλής έλικας. Έχουν αναγνωριστεί 45 γονίδια που 
κωδικοποιούν αντίστοιχες αλυσίδες πολυπεπτιδίων. Τρεις τέτοιες αλυσίδες 
πολυπεπτιδίων σχηματίζουν ένα ινίδιο κολλαγόνου από τα 28 είδη, που μπορεί να είναι 
ομοτριμερές ή ετεροτριμερές, ανάλογα αν συμμετέχουν στον σχηματισμό του όμοιες ή 
διαφορετικές αλυσίδες. 
Τύποι κολλαγόνων που έχουν την ικανότητα να σχηματίζουν ινίδια 
Τα κολλαγόνα που σχηματίζουν ινίδια αποτελούν τριμερή πρωτεϊνικά μόρια τα 
οποία αποτελούνται από τρεις α αλυσίδες, η κάθε μία από τις οποίες φέρει 
χαρακτηριστικές επαναλαμβανόμενες αλληλουχίες αμινοξέων της μορφής GlyXY, 
όπου Gly είναι το αμινοξύ γλυκίνη, Χ είναι συνήθως προλίνη και Υ υδροξυπρολίνη. 
Η υπεροικογένεια των κολλαγόνων που σχηματίζουν ινίδια 
αποτελείται από τους τύπους I, II, III, V, XI, XXIV και XXVII και χωρίζεται από 
πλευράς λειτουργικότητας σε 3 κατηγορίες. Τα κολλαγόνα τύπου I, II και ΙΙΙ είναι από 
τις πιο συχνά εκφραζόμενες πρωτεΐνες του ανθρώπινου σώματος και είναι τα βασικά 
συστατικά όλων των ινιδίων κολλαγόνων και αναφέρονται ως κύρια κολλαγόνα που 
έχουν την ικανότητα να σχηματίζουν ινίδια. Το κολλαγόνο τύπου Ι εκφράζεται σε όλα 
τα είδη ιστών, το κολλαγόνο τύπου ΙΙ εκφράζεται κυρίως στους χόνδρους και το 
κολλαγόνο τύπου ΙΙΙ σε όλα τα είδη ελαστικών ιστών και φυσικά στην αορτή. Αυτοί οι 
τύποι κολλαγόνων είναι υπεύθυνοι για την ευενδοτότητα και την ελαστικότητα της 
αορτής. Υπό κανονικές συνθήκες τα κολλαγόνα τύπου Ι και ΙΙΙ σχηματίζουν 
ετεροτυπικά ινίδια με το κολλαγόνο τύπου V. 

Τα κολλαγόνα τύπου V και ΧΙ χαρακτηρίζονται ως ελάσσονα κολλαγόνα που 
ανευρίσκονται στη θεμέλια εξωκυττάρια ουσία που εκφράζει τα κολλαγόνα τύπου Ι, ΙΙ 
και ΙΙΙ σε διάφορους ιστούς. Η τυπική βιοσύνθεση των κολλαγόνων που έχουν την 
ικανότητα να σχηματίζουν ινίδια φαίνεται στην εικόνα 33. Το χαρακτηριστικό των 
ελασσόνων μορφών κολλαγόνου που σχηματίζουν ινίδια είναι ότι διατηρούν τμήματα 
του αμινοτελικού προπεπτίδιου και σχετίζονται με την ρύθμιση μεγέθους/διαμέτρου 
των ινιδίων κατά την οικοδόμησή τους. Μεγαλύτερη περιεκτικότητα σε 
κολλαγόνο τύπου V έχει βρεθεί ότι μειώνει σημαντικά τη διάμετρο των ετεροτυπικών 
ινιδίων και συνεπώς μειώνει την αντοχή εφελκυσμού. Το κολλαγόνο τύπου XI 
σχετίζεται σε μεγάλο βαθμό δομικά και βιολογικά με το κολλαγόνο τύπου V, 
δεδομένου ότι έχει το ίδιο ογκώδες σφαιροειδές αμινοτελικό τμήμα με παρόμοια δομή 
και μέγεθος. Υπάρχουν δε περιπτώσεις όπου αλυσίδες του κολλαγόνου τύπου V 
μπορεί να σχηματίζουν τριμερή κολλαγόνα με αλυσίδες κολλαγόνου τύπου ΧΙ ειδικά σε 
ιστούς εκτός των χόνδρων. Γι’ αυτό το λόγο τα κολλαγόνα τύπου V και 
ΧΙ έχουν χαρακτηριστεί ως μία κοινή οικογένεια κολλαγόνου V/ΧΙ.116,117 Ο ρόλος της 
τρίτης κατηγορίας, των κολλαγόνων XXIV και XXVII, παραμένει σε μεγάλο βαθμό 
αδιευκρίνιστος μέχρι σήμερα. 
Τα κολλαγόνα συντίθεται και εκκρίνονται από τα κύτταρα ως προκολλαγόνα, τα 
οποία περιέχουν ένα καρβοξυτελικό και ένα αμινοτελικό προπεπτίδιο. Η παρουσία των 
προπεπτιδίων εξασφαλίζει ότι δεν θα υπάρξει πρόωρος σχηματισμός των μορίων των 
κολλαγόνων σε ινίδια. Η επεξεργασία και η αποκοπή των προπεπτιδίων μέσω 
πρωτεϊνασών ρυθμίζει τελικά τον σχηματισμό των ινιδίων. Τα τελικά ώριμα ινίδια 
που σχηματίζονται μπορεί να είναι είτε ομοιοτυπικά είτε ετεροτυπικά. Τα 
κολλαγόνα V και XI χαρακτηρίζονται από την μη αποκοπή του αμινοτελικού τους 
προπεπτιδίου. Μαζί με τα μείζονα κολλαγόνα σχηματίζουν ετεροτυπικά ινίδια. Όμως 
το αμινοτελικό τους άκρο δεν μπορεί να ενσωματωθεί, λόγω στερεοτακτικής 
διαμόρφωσης, στο σώμα των ινιδίων, μαζί με τις τριπλές έλικες. Αυτό έχει ως 
αποτέλεσμα οι συγκεκριμένες περιοχές να εξέχουν του σώματος που σχηματίζουν τα 
ινίδια, μέσα από χάσματα, που σχηματίζουν οι διαδοχικές τριπλές έλικες. Τα τμήματα 
αυτά τελικά αποκόπτονται (όχι πάντα πλήρως), με αποτέλεσμα την μείωση της 
διαμέτρου των ετεροτυπικών ινιδίων κολλαγόνου, την ρύθμιση της περιεκτικότητάς 
τους σε κολλαγόνα τύπου Ι και ΙΙΙ και την δημιουργία των ώριμων, τελικών ινιδίων 
κολλαγόνου. 
Ταυτόχρονα, υπάρχουν και άλλοι μηχανισμοί, οι οποίοι, είτε σε συνδυασμό με 
τον παραπάνω μηχανισμό, είτε ως ανεξάρτητοι μηχανισμοί, συνεισφέρουν στη ρύθμιση 
του μεγέθους της διαμέτρου των ετεροτυπικών ινιδίων των κολλαγόνων τύπου Ι και ΙΙΙ. 
Λεπτομερής πρωτεομική ανάλυση των ογκωδών σφαιρικών αμινοτελικών τμημάτων 
του κολλαγόνου τύπου ΧΙα1, αλλά και του κολλαγόνου V έχει δείξει ότι αυτά τα 
πρωτεϊνικά τμήματα περιέχουν μία περιοχή με υψηλή συγγένεια σύνδεσης με την 
ηπαρίνη (heparine binding domain ή HBD). Είναι γνωστό από άλλες 
μελέτες ότι πρωτεϊνικά τμήματα τα οποία έχουν την ικανότητα να συνδέονται με την 
ηπαρίνη (HBD) μπορούν να αλληλεπιδράσουν με πολλούς υποδοχείς της θεμέλιας 
εξωκυττάριας ουσίας.

Το ερώτημα στην περίπτωση των κολλαγόνων τύπου V και ΧΙ είναι εάν το 
αμινοτελικό τμήμα μένει στο τελικό προϊόν ή εάν απελευθερώνεται από αυτό. Είναι 
γνωστό ότι στα κολλαγόνα τύπου V και ΧΙ το αμινοτελικό τμήμα απελευθερώνεται 
μερικώς. Συνεπώς, μέσα στη θεμέλια εξωκυττάρια ουσία υπάρχουν κολλαγόνα τύπου V 
και ΧΙ που φέρουν το αμινοτελικό τμήμα και ρυθμίζουν το μέγεθος/διάμετρο των 
ετεροτυπικών ινιδίων κολλαγόνου, αλλά υπάρχουν και αμινοτελικά τμήματα τα οποία 
κυκλοφορούν ελεύθερα στη θεμέλια εξωκυττάρια ουσία, και μέσω του HBD που 
περιέχουν μπορούν να αλληλεπιδρούν με σημαντικό αριθμό υποδοχέων και να 
ρυθμίζουν περαιτέρω το μέγεθος/διάμετρο των ετεροτυπικών ινιδίων κολλαγόνου. 
Για παράδειγμα μία αυξημένη σύνθεση και ενεργοποίηση των μεταλλοπρωτεϊνασών 
μέσω των υποδοχέων ιντεγκρίνης α4β1 μπορεί να ευθύνεται για αυξημένη αποδόμηση 
των κολλαγόνων τύπου Ι και ΙΙΙ με αποτέλεσμα την ύπαρξη μικρότερου 
μεγέθους/διαμέτρου ετεροτυπικών ινιδίων κολλαγόνου. 

Ειδικά στην περίπτωση του κολλαγόνου τύπου ΧΙα1 υπάρχουν περαιτέρω 
μοριακά δεδομένα που μπορούν να εξηγήσουν τη δυνατότητα απελευθέρωσης ενός 
ποσοστού του αμινοτελικού τμήματός του. Πιο συγκεκριμένα το κολλαγόνο τύπου ΧΙ-
α1 μέσω εναλλακτικού ματίσματος (alternative splicing) του mRNA του μπορεί να 
απαντάται σε 6 ισομορφές. Η συγγένεια του ενζύμου BMP1 (Bone 
Morphogenetic Protein1), που απελευθερώνει το αμινοτελικό τμήμα του κολλαγόνου 
τύπου ΧΙα1 είναι σε πλήρη συνάρτηση με τη μεταβλητή περιοχή που εκφράζεται στο 
τελικό προϊόν. Έτσι η ισομορφή Β χωρίς το εξώνιο 8 και η ισομορφή C με το εξώνιο 8 
απελευθερώνουν πλήρως (100%) το αμινοτελικό τμήμα. Η ισομορφή A με το εξώνιο 8 
απελευθερώνει το αμινοτελικό τμήμα σε ποσοστό 75%, ενώ η ισομορφή Α χωρίς το 
εξώνιο 8 και η ισομορφή C χωρίς το εξώνιο 8 απελευθερώνουν το αμινοτελικό τμήμα 
σε μικρά ποσοστά (23% και 18% αντίστοιχα). Γίνεται, λοιπόν, αντιληπτό ότι το 
ποσοστό του αμινοτελικού τμήματος που απελευθερώνεται στη θεμέλια εξωκυττάρια 
ουσία καθορίζεται από τις ισομορφές του κολλαγόνου τύπου ΧΙα1 που εκφράζονται σε 
κάθε ιστό, σε κάθε φυσιολογική ή παθολογική κατάσταση και με αυτόν τον τρόπο 
μπορεί με ακρίβεια να ρυθμίζεται το μέγεθος/διάμετρος των ετεροτυπικών ινιδίων. 

Τα εξώνια 1 έως 5 κωδικοποιούν το 
ογκώδες σφαιρικό αμινοτελικό τμήμα της πρωτεΐνης. Τα εξώνια 6 έως 9 αποτελούν τη 
μεταβλητή περιοχή του εναλλακτικού ματίσματος και το τελικό πρωτεϊνικό προϊόν 
μπορεί να περιλαμβάνει ένα εκ των εξωνίων 6a ή 6b ή κανένα από αυτά (3 
συνδυασμοί), ενώ αυτά τα προϊόντα μπορούν είτε να περιλαμβάνουν το εξώνιο 8 είτε 
όχι (σύνολο 6 συνδυασμοί). Οι ισομορφές Α περιέχουν το εξώνιο 6a, οι ισομορφές Β το 
εξώνιο 6b και οι ισομορφές C κανένα από τα εξώνια 6a και 6b. 
Το κολλαγόνο τύπου XIα1 αποτελεί βασικά ένα έλασσον ινώδες συστατικό των 
χόνδρων. Εκφράζεται όμως ευρέως και σε μηχόνδρινους εμβρυϊκούς ιστούς. Στην 
εμβρυϊκή αορτή του ποντικού εκφράζεται σε μεγάλα ποσά,128 ενώ μέχρι σήμερα δεν 
υπάρχει μελέτη της διεθνούς βιβλιογραφίας που να μελετά την έκφραση του 
κολλαγόνου τύπου ΧΙα1 στην ενήλικη ανθρώπινη αορτή, πλην της παρούσας μελέτης. 
Με βάση τα πειραματικά δεδομένα της σύστασης της ανθρώπινης αορτής σε κολλαγόνα 
(πίνακας 33)129,130 και επειδή το κολλαγόνο τύπου ΧΙα1 εκφράζεται φυσιολογικά σε 
ένα μεγάλο αριθμό οργάνων των ενηλίκων, θα μπορούσε να προβλεφτεί η έκφρασή του 
στην ανθρώπινη ανιούσα θωρακική αορτή, αν και αυτό μένει να αποδειχτεί πειραματιά 
όπως και ο ρόλος του στα ανευρύσματα της ανιούσας θωρακική αορτής. Με βάση αυτά 
τα δεδομένα λίγα είναι γνωστά, ως τώρα, για τον ρόλο του κολλαγόνου τύπου XIα1, 
πέρα από τον ρόλο του στην ρύθμιση του σχηματισμού, της οργάνωσης και της 
ανάπτυξης των χόνδρων. Οι γονιδιακές μεταλλάξεις στο γονίδιο του κολλαγόνου ΧΙα1 
είναι βάση των συνδρόμων Stickler και Marshal. 
Τα ανευρύσματα της ανιούσας θωρακικής αορτής χαρακτηρίζονται, εκτός των 
άλλων, και από μείωση του πάχους του μέσου χιτώνα της αορτής. Τα ανευρύσματα της 
ανιούσας θωρακικής αορτής χαρακτηρίζονται από την καταστροφή μέρους της 
θεμέλιας εξωκυττάριας ουσίας και την μείωση της αντοχής του τοιχώματός τους στις 
δυνάμεις διατμητικής τάσης. Στα ανευρύσματα της ανιούσας θωρακικής αορτής έχει 
διερευνηθεί σε μεγάλο βαθμό η συμμετοχή μεταλλοπρωτεϊνασών στην αποδόμηση και 
αποδιοργάνωση των ινών κολλαγόνου και στην αλλοίωση της φυσιολογικής 
αρχιτεκτονικής του μέσου χιτώνα, παρόλα αυτά καμία συσχέτιση δεν έχει 
επιχειρηθεί μέχρι σήμερα σχετικά με την πιθανή αντίστροφη διαδικασία, δηλαδή την 
επιρροή των αλλαγών της έκφρασης των διαφόρων μορφών κολλαγόνου που έχουν την 
ικανότητα να σχηματίζουν ινίδια στην μετέπειτα ενεργοποίηση των μεταλλοπρωτεϊνασών. 

Τα σποραδικά ανευρύσματα της ανιούσας θωρακικής αορτής αφορούν κατά 
πλειοψηφία στους ηλικιωμένους και με βάση τη συνεχή αύξηση του προσδόκιμου 
επιβίωσης κατά τα τελευταία χρόνια υπολογίζεται ότι η επίπτωσή τους θα συνεχίσει να 
αυξάνεται. Τα ανευρύσματα της ανιούσας θωρακικής αορτής σπάνια 
παρουσιάζουν συμπτώματα και η διάγνωσή τους συνήθως γίνεται τυχαία στα πλαίσια 
απεικονιστικών εξετάσεων για άλλες παθήσεις. Εάν δεν διαγνωστούν έγκαιρα συνήθως 
το πρώτο σύμπτωμα (διαχωρισμός ή ρήξη) μένει να είναι και το τελευταίο οδηγώντας 
γρήγορα στο μοιραίο. 
Η παθογένεση των σποραδικών ανευρυσμάτων της ανιούσας θωρακικής αορτής 
δεν έχει ακόμα διαλευκανθεί πλήρως. Προηγούμενες μελέτες έχουν δείξει ότι 
αλλαγές στη σύσταση της θεμέλιας εξωκυττάριας ουσίας, η οποία αποτελεί το βασικό 
συστατικό του αορτικού τοιχώματος, ίσως διαδραματίζουν ένα σημαντικό ρόλο στη 
δημιουργία και επέκταση των ανευρυσμάτων της ανιούσας θωρακικής αορτής. 
Οι τύποι κολλαγόνων που σχηματίζουν ινίδια αποτελούν το σημαντικότερο ποσοστό 
της θεμέλιας εξωκυττάριας ουσίας του αορτικού τοιχώματος. 
Ο σκοπός αυτής της διδακτορικής διατριβής είναι η διερεύνηση των αλλαγών 
της έκφρασης των τύπων κολλαγόνου που σχηματίζουν ινίδια στο ανθρώπινο αορτικό 
τοίχωμα κατά το σχηματισμό ανευρυσμάτων της ανιούσας θωρακικής αορτής. 
Μελετάται για πρώτη φορά στη διεθνή βιβλιογραφία η έκφραση του κολλαγόνου τύπου 
XIα1 στη φυσιολογική θωρακική αορτή και στην ανευρυσματική ανιούσα θωρακική 
αορτή. Σε δεύτερη φάση επιχειρείται μέσω λεπτομερούς πρωτεομικής ανάλυσης και 
ανάλυσης qRTPCR στο περιφερικό φλεβικό αίμα ο καθορισμός μιας ομάδας 
βιοδεικτών που θα συντελεί στη διάγνωση των ανευρυσμάτων της ανιούσας θωρακικής 
αορτής. Η επίτευξη του τελευταίου στόχου κρίνεται εξαιρετικά σημαντική σε κλινικό 
επίπεδο δεδομένου ότι θα συντελέσει στην εύκολη διάγνωση των ανευρυσμάτων της 
θωρακικής αορτής μέσω απλών αιματολογικών εξετάσεων απαλλάσσοντας από την 
ανάγκη πολύ πιο δαπανηρών και επιβαρυντικών απεικονιστικών εξετάσεων όπως η 
αξονική τομογραφία θώρακος. 

Το ερευνητικό πρωτόκολλο εγκρίθηκε από τις επιτροπές δεοντολογίας όλων των 
συμμετεχόντων Νοσοκομείων και ελήφθησαν συγκαταθέσεις από τους ασθενείς που 
συμφώνησαν να συμμετάσχουν στο παρών ερευνητικό πρωτόκολλο. Κλινικά στοιχεία 
και ιστολογικά δείγματα αορτής ελήφθησαν από ασθενείς με φυσιολογική διάμετρο 
ανιούσας θωρακικής αορτής (ασθενείς που υποβλήθηκαν σε μεταμόσχευση καρδίας – ή 
σε αντικατάσταση αορτικής βαλβίδας: τμήματα αορτής από την αορτοτομή), καθώς και 
από ασθενείς με ανεύρυσμα ανιούσας θωρακικής αορτής που υποβλήθηκαν σε 
αντικατάσταση αυτών. Οι ασθενείς με ανεύρυσμα της ανιούσας θωρακικής αορτής 
είχαν τρίπτυχες αορτικές βαλβίδες και χωρίστηκαν σε 3 επιμέρους υποομάδες ανάλογα 
με τη μέγιστη διάμετρο του ανευρύσματος της ανιούσας αορτής ως εξής: Α. διάμετρος 
μεταξύ 56cm, B. διάμετρος μεταξύ 67cm και Γ. διάμετρος >7cm. Οι βιοψίες του 
αορτικού τοιχώματος ήταν ολικού πάχους και συμπεριελάμβαναν και τους 3 χιτώνες 
του αορτικού τοιχώματος. Τα δείγματα ψύχθηκαν άμεσα σε υγρό άζωτο και 
αποθηκεύτηκαν στους -80ο Κελσίου μέχρι να αναλυθούν. Σχετικά νέοι σε ηλικία 
ασθενείς (<50 ετών) και ασθενείς με ανευρύσματα ανιούσας θωρακικής αορτής τα 
οποία αποδόθηκαν σε γενετικά σύνδρομα όπως Marfan, Ehlers-Danlos και Loeys-Dietz 
αποκλείστηκαν από την παρούσα μελέτη. 

Για συμβατική ιστολογική ανάλυση χρησιμοποιήθηκαν κρυοτομές πάχους 
1.5μm. Τριάντα τομές από κάθε δείγμα τοποθετήθηκαν σε γυάλινα πλακάκια και 
χωρίστηκαν ώστε να εξεταστούν με χρώση Masson τριχρωμική και Movat 
πενταχρωμική ακολουθώντας τα αντίστοιχα πρωτόκολλα.139 Για τον ανοσοφθορισμό 
χρησιμοποιήθηκαν κατάλληλα αντισώματα έναντι του κολλαγόνου τύπου Ι (ab292, 
1:200 διάλυση: Abcam Inc, Cambridge MA). Τα πρωτογενή αντισώματα ανιχνεύθηκαν 
με κατάλληλα αντισώματα για το είδος (Alexa 568 συζευγμένα δευτερογενή 
αντσώματα: Molecular Probes, Invitrogen, Carlsbad, CA). Πριν από την τοποθέτηση 
για προεπισκόπηση σε ειδικό σύστημα (Atto; BD Biosciences, Rockville, MD) το οποίο 
συνδέθηκε με ένα μικροσκόπιο Zeiss Axiovert 200M (Zeis, Thornwood, NY).139 
Για την ανοσοϊστοχημεία, τα ιστολογικά δείγματα μονιμοποιήθηκαν σε 5% 
φορμόλη σε ρυθμιστικό διάλυμα ψευδαργύρου, εμβαπτίστηκαν σε παραφίνη, κόπηκαν 
σε τομές πάχους 1μm, και μονιμοποιήθηκαν με θερμότητα σε γυάλινα πλακίδια. Οι 
τομές αποπαραφινώθηκαν σε ξυλένη, επανυδατώθηκαν σε διαβαθμισμένη αιθανόλη και 
επωάστηκαν για 30 λεπτά σε 0.01mg/mL υαλουρονιδάση (SigmaAldrich Corporation, 
St. Louis, MO).140 Το πρωτογενές αντίσωμα έναντι του κολλαγόνου τύπου XIα1 
διαλύθηκε σε αναλογία 1:400 και επωάστηκε στην ιστολογική τομή για 1 ώρα στους 
25o Κελσίου.141 Ένα δευτερογενές αντίσωμα έναντι κονίκλου συζεύχτηκε με 
horseradish υπεροξιδάση και επωάστηκε για 30 λεπτά, ακολουθούμενο από την 
ανάπτυξη με υπόστρωμα χρωμογόνου (DakoCytomation, Dako, North America). Τέλος, 
στα πλακίδια εφαρμόστηκε χρώση αιματοξυλίνης. 
Για την ηλεκτρονική μικροσκόπιση δείγματα αορτής τοποθετήθηκαν σε 1.25% 
φορμαλδεΰδη, 2.5% γλουταραλδεΰδη και 0.03% πικρικό οξύ σε 100mM ρυθμιστικού 
διαλύματος κακοδυλάτης και εμβαπτίστηκαν σε ρεζίνη.139 Λεπτές τομές πάχους 1μm 
χρωματίστηκαν με 1% οξικό ουρανύλιο και εξετάστηκαν στο ηλεκτρονικό μικροσκόπιο 
σαρώσεως από έναν ανεξάρτητο παρατηρητή. 

Ολικό RNA απομονώθηκε μετά από σύνθλιψη του αορτικού δείγματος σε υγρό 
άζωτο, το οποίο στη συνέχεια ομογεννοποιήθηκε στον παράγοντα Trizol (Invitrogen 
Corporation, Carlsbad, CA) σύμφωνα με το πρωτόκολλο του κατασκευαστή. Η 
ποσοτική αντίδραση αντίστροφης μεταγραφάσης αλυσωτής αντίδρασης πολυμεράσης 
πραγματοποιήθηκε με τη χρήση του ανιχνευτή συνεχούς φθορισμού Chromo 4 και του 
λογισμικού Opticon monitor 3 (MJ Research, Waltham, MA) χρησιμοποιώντας το κιτ 
iScript OneStep RTPCR με SYBR Green διάλυμα (BioRad, Hercules, CA) σύμφωνα 
με τις οδηγίες του κατασκευαστή. Ειδικά primers που καλύπτουν τα κολλαγόνα τύπου 
Ι(α1), ΙΙΙ(α1), V(α2), ΧΙ(α1) και βακτίνη κατασκευάστηκαν και φαίνονται στον πίνακα 
21. Σε σύντομη περιγραφή 100ng ολικού RNA και 600nM από το κανονικό (forward) 
και ανάστροφο (reverse) primer τοποθετήθηκαν σε κάθε αντίδραση. Τα δείγματα 
ελέγχου (μη ανευρυσματικές αορτές) και τα δείγματα από ανευρύσματα θωρακικής 
αορτής εξετάστηκαν για κάθε σετ primer εις διπλούν. Αντιδράσεις ελέγχου χωρίς τη 
χρήση αντίστροφης μεταγραφάσης πραγματοποιήθηκαν για κάθε περίπτωση. Η 
κινητική της κάθε αντίδρασης προσαρμόστηκε για κάθε ζεύγος primers ως εξής: 
αντίστροφη μεταγραφή 30 λεπτά στους 60ο Κελσίου, μετουσίωση για 2 λεπτά στους 94ο 
Κελσίου, ακολουθούμενη από 60 κύκλους μετουσίωσης 15 δευτερολέπτων στους 94ο 
Κελσίου, ξεπύρωσης για 30 δευτερόλεπτα στους 58ο Κελσίου για το κολλαγόνο Ια1, 
στους 60ο Κελσίου για το κολλαγόνο ΙΙΙα1, στους 61ο Κελσίου για το κολλαγόνο Vα2, 
στους 65ο Κελσίου για το κολλαγόνο XIα1 και στους 60ο Κελσίου για την βακτίνη και 
τέλος επέκταση κάθε αντίδρασης για 2 λεπτά στους 68ο Κελσίου. Τα τελικά προϊόντα 
των παραπάνω αντιδράσεων φυλάχθηκαν στους 4ο Κελσίου μέχρι της τελικής τους 
ανάλυσης. Καμπύλες τήξης κατασκευάστηκαν για κάθε αντίδραση το τέλος της κάθε 
αντίδρασης από τους 60ο Κελσίου έως τους 95ο Κελσίου. Οι ποσοτικές αλλαγές στην 
έκφραση των γονιδίων υπολογίστηκαν σύμφωνα με τη μέθοδο Pfaffl. Τέλος τα 
τελικά προϊόντα κάθε αντίδρασης διαχωρίστηκαν με ηλεκτροφόρηση σε gel αγαρόζης 
και ταυτοποιήθηκαν με άμεση ανάλυση της αλληλουχίας DNA. 

Δείγματα αορτικού τοιχώματος ολικού πάχους που περιλαμβάνουν και τους 3 
χιτώνες της αορτής (έσω, μέσος και έξω χιτώνας) συνθλίφτηκαν με υγρό άζωτο και η 
εξαγωγή πρωτεϊνών έγινε με τη χρήση του διαλύματος TPER (Pierce, Rockford, IL). Ο 
προσδιορισμός της συγκέντρωσης ολικών πρωτεϊνών έγινε σύμφωνα με τη μέθοδο 
BCA (Pierce, Rockford, IL). Ολικές πρωτεΐνες (40μg) χρησιμοποιήθηκαν για τυπική 
ηλεκτροφόρηση σε 10% gel σουλφονικού δωδεκανατρίου σε συνθήκες αναγωγής 
(κολλαγόνο τύπου ΙΙΙ, κολλαγόνο τύπου ΧΙα1 και βακτίνη) ή όχι αναγωγής 
(κολλαγόνο τύπου Ι και κολλαγόνο τύπου V). Οι διαχωρισμένες πρωτεΐνες 
μεταφέρθηκαν σε μεμβράνες PVDF και θα ελέγχθηκαν με τη χρώση Ponceau S και 
μετά μπλοκαρίστηκαν για 1 ώρα σε 5% άπαχο γάλα σε ρυθμιστικό διάλυμα τρις 
φυσιολογικού ορού με 0.1% Tween 20. Το αποτύπωμα Western έγινε με κατάλληλα 
αντισώματα έναντι των κολλαγόνων τύπου Ι (ab292, διάλυση 1:2000, Abcam Inc, 
Cambridge, MA), τύπου ΙΙΙ (ab6310, διάλυση 1:1000, Abcam Inc, Cambridge, MA), 
τύπου V (ab19812, διάλυση 1:200, Abcam Inc, Cambridge, MA), τύπου ΧΙα1 
(ευγενική προφορά της Dr. J. T. Oxford, Boise State University, Boise, ID) και β-
ακτίνης (ab8227, διάλυση 1:2000, Abcam Inc, Cambridge, MA). Η διάλυση των 
αντισωμάτων σε ρυθμιστικό διάλυμα τρις φυσιολογικού ορού με Tween και 
επωάστηκαν με τις μεμβράνες στους 4ο Κελσίου κατά τη διάρκεια της νύχτας. Κατόπιν, 
οι μεμβράνες πλύθηκαν και χρησιμοποιήθηκαν κατάλληλα δευτερογενή αντισώματα 
(διάλυση 1:5000, Santa Cruz Biotechnology Inc, Santa Cruz, CA).139 H ανίχνευση των 
αποτυπωμάτων Western blot έγινε με το κιτ ECL Plus (Amersham Pharmacia Biotech; 
Piscataway, NJ). Η ανάλυση πυκνότητας και του ποσοτικού προσδιορισμού έγινε με τη 
χρήση του λογισμικού ImageJ (Rasband WS). 

Όλες οι συνεχείς μεταβλητές εκφράστηκαν ως μέση τιμή ± διακύμανση της 
μέσης τιμής. Οι διακριτές μεταβλητές εκφράστηκαν ως ποσοστά επί τοις εκατό. 
Ανεξάρτητα t tests και 1way ANOVA test χρησιμοποιήθηκαν για τη σύγκριση των 
μέσων τιμών μεταξύ 2 ή περισσότερων ομάδων αντίστοιχα. Συσχέτιση κατά Sperman, 
χ2 και Fisher’s exact test χρησιμοποιήθηκαν για να περιγράψουν τη συσχέτιση μεταξύ 
των διαφόρων συγκρινόμενων μεταβλητών. Η διόρθωση κατά Bonferroni 
χρησιμοποιήθηκε για να ισοσταθμίσει για πολλαπλές συγκρίσεις. Τιμές με επίπεδο 
σημαντικότητας (twotailed) <0.01 θεωρήθηκαν στατιστικά σημαντικές για κάθε test 
ώστε να σιγουρέψουν ένα συνολικό επίπεδο σημαντικότητας <0.05. Όλες οι 
στατιστικές αναλύσεις έγιναν με το στατιστικό πακέτο SPSS 15.0.
Δείγματα ολικού πάχους αορτικού τοιχώματος συλλέχθηκαν από άνδρες και 
γυναίκες με φυσιολογικής διαμέτρου ανιούσα θωρακική αορτή και από ασθενείς με 
ανευρύσματα ανιούσας θωρακικής αορτής. Σ’ αυτό το σκέλος της μελέτης 
συλλέχθηκαν δείγματα από ασθενείς με τρίπτυχες αορτικές βαλβίδες καθώς και από 
ασθενείς με δίπτυχες αορτικές βαλβίδες. Πρωτεΐνες απομονώθηκαν από 6 δείγματα από 
ασθενείς με φυσιολογικής διαμέτρου ανιούσα θωρακική αορτή και από 18 δείγματα 
από ασθενείς με ανεύρυσμα ανιούσας θωρακικής αορτής και χρησιμοποιήθηκαν για 
πρωτεομική ανάλυση προκειμένου να καθοριστούν πιθανοί βιοδείκτες. Μεταγραφικά 
προϊόντα των ταυτοποιημένων πρωτεϊνών οι οποίες είτε είχαν αυξημένη είτε μειωμένη 
έκφραση αξιολογήθηκαν ως πιθανοί βιοδείκτες (μεταγραφικά προϊόντα ως 
κυκλοφορούντες βιοδείκτες) με τη χρήση qRTPCR σε περιφερικό δείγμα αίματος από 
41 ασθενείς με ανευρύσματα ανιούσας θωρακικής αορτής σε σύγκριση με δείγματα από 
ασθενείς με φυσιολογικής διαμέτρου ανιούσα θωρακική αορτή. 
Τα δείγματα ολικού πάχους αορτικού τοιχώματος προήλθαν από ασθενείς με 
φυσιολογικής διαμέτρου ανιούσα θωρακική αορτή (3 άνδρες και 3 γυναίκες με μέση 
ηλικία 62.5±7.8 έτη και μέση διάμετρο αορτής 2.3cm), οι οποίοι ήταν δότες 
μοσχεύματος για μεταμόσχευση καρδιάς και από ασθενείς που υποβλήθηκαν σε 
αντικατάσταση ανιούσας θωρακικής αορτής λόγω ανευρύσματος αυτής (35 άνδρες και 
6 γυναίκες με μέση ηλικία 65.3±13.9 έτη και μέση διάμετρο αορτής 5.3±0.8cm). Οι  
ασθενείς με ανευρύσματα είχαν είτε τρίπτυχες αορτικές βαλβίδες (24 ασθενείς με μέση 
ηλικία 71.8±10.8 έτη) είτε δίπτυχες αορτικές βαλβίδες (17 ασθενείς με μέση ηλικία 
55.6±12.9 έτη). Οι ασθενείς με ανευρύσματα χωρίστηκαν σε τρεις ομάδες ανάλογα με 
τη μέγιστη διάμετρο του ανευρύσματος: μικρά ανευρύσματα με διαμέτρους αορτής από 
4.04.9cm (19 ασθενείς: 16 άνδρες και 3 γυναίκες), μεσαία ανευρύσματα με διαμέτρους 
αορτής από 5.05.5cm (13 ασθενείς: 10 άνδρες και 3 γυναίκες) και μεγάλα 
ανευρύσματα με διαμέτρους αορτής >5.5cm (9 ασθενείς: 6 άνδρες και 3 γυναίκες). 
Όλοι οι ασθενείς με ανευρύσματα της ανιούσας θωρακικής αορτής υποβλήθηκαν σε 
προγραμματισμένες επεμβάσεις για αντικατάσταση του ανευρύσματος. 
Ασθενείς με ανευρύσματα ανιούσας θωρακικής αορτής τα οποία είχαν 
αποδοθεί σε γενετικά σύνδρομα όπως Marfan, Ehlers-Danlos και Loeys-Dietz ή με 
άλλα νοσήματα του καρδιαγγειακού συστήματος, καρκίνο ή χρόνιες παθήσεις 
αποκλείστηκαν από την παρούσα μελέτη. Η ένδειξη για αντικατάσταση του 
ανευρύσματος ήταν τα 5.5cm για ασθενείς με τρίπτυχη αορτική βαλβίδα και τα 5.0cm 
για ασθενείς με δίπτυχη αορτική βαλβίδα. Εφόσον υπήρχε ένδειξη για χειρουργική 
καρδιακών βαλβίδων, η ένδειξη για αντικατάσταση ανευρύσματος μειώθηκε στα 4.0-
4.5cm βασισμένη στην ύπαρξη δίπτυχης αορτικής βαλβίδας, νεαρής ηλικίας ή λεπτού 
αορτικού τοιχώματος. Κανένα από τα δείγματα που αναλύθηκαν στην παρούσα μελέτη 
δεν είχε αθηρωσκληρωτικές αλλοιώσεις και κανένα δεν επικαλυπτόταν από θρόμβο. Τα 
δείγματα με φυσιολογική διάμετρο αορτής ελήφθησαν από δότες καρδιακού 
μοσχεύματος ώστε να διασφαλιστεί η κατά το δυνατόν μικρότερη αλλαγή στη σύσταση 
της θεμέλιας εξωκυττάριας θεμέλιας ουσίας του αορτικού τοιχώματος. 
Τα ερευνητικά πρωτόκολλα εγκρίθηκαν από τις επιτροπές δεοντολογίας στα 
συμμετέχοντα νοσοκομεία. Τα δείγματα που συλλέχθηκαν ήταν δείγματα ολικού 
πάχους του αρτηριακού τοιχώματος και συμπεριελάμβαναν και τους τρεις χιτώνες της 
αορτής (έσω, μέσω και έξω χιτώνα) και συλλέχθηκαν στο χειρουργείο από το δεξιό 
πλάγιο της ανιούσας θωρακικής αορτής (από το μείζων κοίλο, κατά προσέγγιση από 
την περιοχή που αντιστοιχεί μεταξύ του δεξιού και του μη στεφανιαίου κόλπου) και 
ψήχθηκαν φρέσκα και φυλάχθηκαν στους -80οC μέχρι να αναλυθούν. 

Η πρωτεομική ανάλυση έγινε σε 6 ασθενείς με φυσιολογικής διαμέτρου ανιούσα 
θωρακική αορτή (3 άνδρες και 3 γυναίκες με μέση διάμετρο αορτής 2.3cm) και σε 18 
ασθενείς με ανεύρυσμα ανιούσας θωρακικής αορτής. Κάθε ομάδα ανευρυσμάτων 
ανάλογα με τη διάμετρο του ανευρύσματος περιελάμβανε 6 δείγματα εκ των οποίων 3 
ήταν από άνδρες και 3 από γυναίκες και σε άλλη ταξινόμηση 3 από ασθενείς με 
τρίπτυχη αορτική βαλβίδα και 3 από ασθενείς με δίπτυχη αορτική βαλβίδα. Η μέση 
ηλικία ήταν 63±8 έτη στην ομάδα με φυσιολογική διάμετρο ανιούσας θωρακικής 
αορτής, 60±16 έτη στα μικρά ανευρύσματα (4.04.9cm), 59±8 έτη στα μεσαία 
ανευρύσματα (5.05.5cm) και 60±16 έτη στα μεγάλα ανευρύσματα (>5.5cm). Ολικές 
πρωτεΐνες απομονώθηκαν και η ποιότητα και η καθαρότητά τους ελέχθηκε με 
ηλεκροφόρηση σε gel SDSpolyacrylamide (PAGE) όπως έχει περιγραφεί αναλυτικά 
και αλλού. Υψηλής ποιότητας ανάλυσης των πρωτεϊνικών δειγμάτων έγινε στο 
Genomics and Proteomics Center Core facility of the Beth Israel Deaconess Medical 
Center με τη χρήση του 8plex iTRAQ (AB Sciex, Foster City, CA), το πρωτόκολλο 
ταυτοποίησης και η μεθοδολογία MudPIT συνδυάστηκαν με το όργανο 4800 MALDI 
TOF/TOF Plus.143 
Τα πρωτογενή δεδομένα αναλύθηκαν με το λογισμικό ProteinPilot v3.0 
χρησιμοποιώντας τον αλγόριθμο Paragon (AB Sciex, Carlsbad, CA). Οι αναζητήσεις 
πραγματοποιήθηκαν με την τελευταία διαθέσιμη παρουσίαση FASTA η οποία 
περιλαμβάνεται ανθρώπινη πρωτεϊνική βάση δεδομένων της SwissProt. Οι πρωτεΐνες με score 
εμπιστοσύνης >90% και με τουλάχιστον 1 πεπτίδιο με ταυτοποίηση εμπιστοσύνης 95% 
χρησιμοποιήθηκαν για έλεγχο ποιότητας και για ανάλυση διαφορικής έκφρασης. 
Η ταυτοποίηση των διαφορετικά εκφραζόμενων πρωτεϊνών, δηλαδή οι σχετικές 
τιμές έκφρασης των πρωτεϊνών συγκρίθηκαν μεταξύ των διαφόρων ομάδων (μικρά 
ανευρύσματα έναντι φυσιολογικής διαμέτρου αορτή, μεσαία ανευρύσματα έναντι 
φυσιολογικής διαμέτρου αορτή και μεγάλα ανευρύσματα έναντι φυσιολογικής 
διαμέτρου αορτή). Τα δείγμα φυσιολογικής διαμέτρου αορτής αντιστοιχήθηκαν για την 
ηλικία και το φύλο και χρησιμοποιήθηκαν για την ταυτοποίηση της βασικής έκφρασης 
πρωτεϊνών. Οι πρωτεΐνες θεωρήθηκε ότι υπερεκφράζονταν στα ανευρύσματα σε σχέση 
με τη φυσιολογικής διαμέτρου αορτή όταν ο λόγος από το iTRAQ ήταν μεγαλύτερος 
από 2.0 και εάν το αντίστοιχο μέγιστο του λόγου φυσιολογικής διαμέτρου αορτή προς 
φυσιολογική διαμέτρου αορτή ήταν μικρότερο από το λόγο του ανευρύσματος προς τη 
φυσιολογικής διαμέτρου αορτή. Αντίστοιχα οι πρωτεΐνες θεωρήθηκε ότι 
υποεκφράζονταν στα ανευρύσματα σε σχέση με τη φυσιολογικής διαμέτρου αορτή όταν 
ο λόγος από το iTRAQ ήταν μικρότερος από 0.5 και εάν το αντίστοιχο ελάχιστο του 
λόγου φυσιολογικής διαμέτρου αορτή προς φυσιολογική διαμέτρου αορτή ήταν 
μεγαλύτερο από το λόγο του ανευρύσματος προς τη φυσιολογικής διαμέτρου αορτή. 

Ολικά δείγματα πρωτεϊνών (25μg) από αορτικό τοίχωμα ολικού πάχους από το 
τμήμα της μέγιστης διαμέτρου της ανιούσας θωρακικής αορτής διαχωρίστηκαν σε gel 
10% Novex TrisGlycine (Invitrogen, Carlsbad, CA). Το αποτύπωμα Western blot και η 
ανάλυση πυκνότητας, έγινε με τη μέθοδο που έχει περιγραφεί στο πρώτο μέρος της μελέτης. 
Ολικό αίμα συλλέχθηκε σε σωληνάρια PAXgene Blood RNA και φυλάχθηκε 
στους 4οC μέχρι να αναλυθεί. Ολικό RNA απομονώθηκε από περιφερικό αίμα μέσα σε 
5 μέρες από τη συλλογή του με το PAXgene Blood RNA Kit. 

Η ανάλυση qRTPCR έγινε σε 13 δείγματα ανευρυσμάτων στα οποία έγινε 
πρωτεομική ανάλυση και σε επιπλέον 28 δείγματα ανευρυσμάτων. Η ανάλυση qRT-
PCR έγινε με τη χρήση ενός Eppendorf Realplex2 Mastercycler και τη χρήση 
αντίστοιχου λογισμικού. Για τις αντιδράσεις qRTPCR χρησιμοποιήθηκε 
το iScript OneStep RTPCR kit με το διάλυμα SYBR Green. 
Εν συντομία 100ng ολικού RNA και 600nmol/L από το κανονικό (forward) και ανάστροφο (reverse) primer 
χρησιμοποιήθηκαν σε κάθε αντίδραση. Δείγματα από φυσιολογικής διαμέτρου αορτή 
και από ανευρύσματα αναλύθηκαν με qRTPCR σε 3 επαναλήψεις. Αντιδράσεις 
ελέγχου πραγματοποιήθηκαν χωρίς τη χρήση ανάστροφης μεταγραφάσης για κάθε μία 
αντίδραση ξεχωριστά. 
Τα primers που χρησιμοποιήθηκαν σχεδιάστηκαν με το Primer3 
και παρήχθησαν από την Oligos ETC, Inc. Η κινητική της κάθε αντίδρασης προσαρμόστηκε 
για κάθε ζεύγος primers. Η αντίστροφη μεταγραφή του RNA έγινε για 10 λεπτά στους 
50οC, ακολουθούμενη από απενεργοποίηση για 5 λεπτά στους 95οC. Η ενίσχυση και η 
ταυτοποίηση πραγματοποιήθηκε μετά από 40 κύκλους μετουσίωσης 10 δευτερολέπτων 
στους 95οC, ξεπύρωσης για 10 δευτερόλεπτα στους 60οC, επέκταση κάθε αντίδρασης 
για 20 δευτερόλεπτα στους 72οC με διάβασμα των δειγμάτων στους 78oC. Τα τελικά 
προϊόντα των παραπάνω αντιδράσεων φυλάχθηκαν στους 4οC μέχρι της τελικής τους 
ανάλυσης. Καμπύλες τήξης κατασκευάστηκαν για κάθε αντίδραση στο τέλος της κάθε 
αντίδρασης από τους 60οC έως τους 95οC. Οι ποσοτικές αλλαγές στην έκφραση των 
γονιδίων υπολογίστηκαν σύμφωνα με τη μέθοδο delta delta CT (ddCT)145 όπως 
καθορίστηκε από την εξίσωση: Τέλος τα τελικά προϊόντα κάθε αντίδρασης διαχωρίστηκαν με ηλεκτροφόρηση 
σε gel αγαρόζης και ταυτοποιήθηκαν με άμεση ανάλυση της αλληλουχίας DNA. 

Η στατιστική ανάλυση έγινε με το λογισμικό SAS. Η μέση τιμή±το σφάλμα της μέσης τιμής υπολογίστηκε για όλες τις 
μεταβλητές σε όλο το δείγμα. Οι στατιστικά σημαντικές διαφορές μεταξύ των 
διαφόρων ομάδων αξιολογήθηκαν με το στατιστικό Oneway ANOVA test, το οποίο 
χρησιμοποιήθηκε και για τη σύγκριση των δημογραφικών δεδομένων. To Dunnett’s test 
χρησιμοποιήθηκε για συγκρίσεις μεταξύ της ομάδας με της φυσιολογικής διαμέτρου 
αορτή και των ομάδων των ανευρυσμάτων μετά από ισοστάθμιση για την 
πολλαπλότητα των συγκρίσεων. Το Fisher’s exact test χρησιμοποιήθηκε για συγκρίσεις 
των αναλογιών μεταξύ διαφόρων qRTPCR γονιδίων στόχων σε σχέση με ανευρύσματα 
σε σύγκριση με δείγματα με φυσιολογικής διαμέτρου αορτή. Η ισχύς της μελέτης 
υπολογίστηκε με το G*Power 3.1.5. Σε test με θετική τιμή 
για την ομάδα με φυσιολογική αορτή=0.1, test με θετική τιμή ανευρύσματος ανιούσας 
θωρακικής αορτής=0.8, με α λάθος=0.05 και β λάθος=0.05, χρειάζονται 6 δείγματα 
στην ομάδα με φυσιολογικής διαμέτρου αορτή και 36 δείγματα ανευρυσμάτων 
ανιούσας θωρακικής αορτής. Η ευαισθησία και η ειδικότητα του test της qRTPCR για 
κάθε γονίδιο ή συνδυασμό γονιδίων υπολογίστηκαν με 95% διαστήματα εμπιστοσύνης. 
Τα αποτελέσματα ευαισθησίας/ειδικότητα μετρήθηκαν ως αυξημένη θετική αναλογία 
του γονιδίου μεταξύ των ασθενών με ανευρύσματα (ευαισθησία) και αρνητική 
αναλογία μεταξύ των ασθενών με φυσιολογικής διαμέτρου ανιούσα θωρακική αορτή 
(ειδικότητα) σε σύγκριση με την ομάδα με φυσιολογικής διαμέτρου ανιούσα θωρακική 
αορτή. 

Σ’ αυτό το σκέλος της μελέτης αναλύθηκαν 32 δείγματα ανιούσας θωρακικής 
αορτής από ασθενείς που υποβλήθηκαν σε καρδιοχειρουργικές επεμβάσεις. Επτά 
δείγματα προέρχονταν από ασθενείς που υποβλήθηκαν σε μεταμόσχευση καρδιάς και 
είχαν φυσιολογικής διαμέτρου ανιούσα θωρακική αορτή (μέση διάμετρος αορτής 
2.3cm) και χρησιμοποιήθηκαν ως ομάδα ελέγχου. Είκοσιπέντε ασθενείς υποβλήθηκαν 
σε αντικατάσταση ανιούσας θωρακικής αορτής λόγω ανευρύσματος (μέση διάμετρος 
6.8cm, P<0.001 σε σύγκριση με την ομάδα ελέγχου). Αυτή η ομάδα ασθενών 
χωρίστηκε σε μικρά ανευρύσματα (ν=9, μέσης διαμέτρου 5.6cm), μεσαία ανευρύσματα 
(ν=8, μέσης διαμέτρου 6.5cm) και μεγάλα ανευρύσματα (ν=8, μέσης διαμέτρου 8.4cm). 
Οι ασθενείς με ανευρύσματα της ανιούσας θωρακικής αορτής δεν είχαν διαφορές στην 
ηλικία, το κάπνισμα, την υπέρταση ή το φύλο (πίνακας 31). Οι ασθενείς με 
φυσιολογικής διαμέτρου ανιούσα θωρακική αορτή ήταν νεώτεροι σε ηλικία (Ρ<0.001) 
με μικρότερα ποσοστά υπέρτασης (Ρ<0.001). Όλες οι αορτικές βαλβίδες των ασθενών 
με ανευρύσματα ήταν τρίπτυχες έτσι να εξεταστεί μία ομοιογενής ομάδα ασθενών. 
Κανένα από τα δείγματα ανευρυσμάτων που αναλύθηκαν δεν ήταν αθηροσκληρωτικό 
και κανένα δεν επικαλυπτόταν από θρόμβο. Τα δείγματα αορτής της ομάδας ελέγχου 
ελήφθησαν από δότες έτσι ώστε να διασφαλιστεί ότι αυτές οι αορτές φυσιολογικής 
διαμέτρου θα έχουν το δυνατόν ελάχιστες αλλαγές στη σύνθεση της θεμέλιας 
εξωκυττάριας ουσίας. 

Η ιστολογική ανάλυση με τη χρήση των χρώσεων Masson’s trichrome και 
Movat’s pentachrome, ο ανοσοφθορισμός, καθώς και η ηλεκτρονική μικροσκόπηση 
κατέδειξαν ότι τόσο η ελαστίνη όσο και το κολλαγόνο είχαν μεγάλη αποδιοργάνωση 
στην κανονικότητά τους και κατακερματισμό των ινιδίων τους σε σύγκριση με την 
ομάδα ελέγχου. Αυτές οι διαφορές αναδεικνυόταν σταθερά σε όλα τα δείγματα. 
Η ανοσοϊστοχημική χρώση έδειξε ότι το κολλαγόνο τύπου ΧΙα1 εκφραζόταν 
τόσο στη φυσιολογική όσο και στην ανευρυσματική αορτή. Η έκφραση του 
κολλαγόνου τύπου ΧΙα1 ήταν πιο ομοιόμορφα κατανεμημένη στη θεμέλια 
εξωκυττάρια ουσία της ομάδας ελέγχου, ενώ η χρώση στην ομάδα των ανευρυσμάτων 
ήταν πολύ πιο τονισμένη. Η ένταση της χρώσης του κολλαγόνου τύπου ΧΙα1 ήταν 
δραματικά αυξημένη σε περιοχές με αλλοιώσεις κυστικής εκφύλισης του μέσου χιτώνα. 
Ένα άλλο σημαντικό εύρημα ήταν η στατιστικά σημαντική μείωση κατά 25% 
της διαμέτρου των ετεροτυπικών ινιδίων κολλαγόνου στο μέσο χιτώνα της αορτής των 
ανευρυσμάτων της ανιούσας θωρακικής αορτής σε σύγκριση με τις ανιούσες θωρακικές 
αορτές φυσιολογικής διαμέτρου (από 0.048±0.006μm στις φυσιολογικές αορτές σε 
0.036±0.006μm στις ανευρυσματικές αορτές, Ρ<0.001), όπως μετρήθηκαν στο 
ηλεκτρονικό μικροσκόπιο. 
Τα ινίδια κολλαγόνου αναδεικνύονται σε εγκάρσιες και επιμήκεις τομές. Τα ινίδια 
κολλαγόνου στο ανεύρυσμα της ανιούσας αορτής είναι κατακερματισμένα, ενώ έχουν 
χάσει τον προσανατολισμό τους όταν συγκριθούν με τη φυσιολογική αορτή. Επιπλέον 
μία αδρή σύγκριση του πάχους/διαμέτρου των ινιδίων κολλαγόνου μεταξύ της 
φυσιολογικής και ανευρυσματικής αορτής αναδεικνύει μικρότερης διαμέτρου ινίδια στο 
ανεύρυσμα της ανιούσας αορτής, γεγονός που συμβαδίζει με την αρχική υπόθεση της 
παρούσας μελέτης η οποία υποστηρίζει ότι η υπερπαραγωγή των δευτερευόντων τύπων 
κολλαγόνου V και ΧΙ(α1) που σχηματίζουν ινίδια οδηγεί σε μικρότερης διαμέτρου 
ινιδίων κολλαγόνου μέσω στερικής παρεμπόδισης όπως σχηματικά αποδίδεται 
παρακάτω. 

Η ανάλυση qRTPCR έδειξε κατ’ αρχήν μόνο ένα προϊόν για κάθε ζεύγος 
primer το οποίο αντιστοιχούσε στο προβλεπόμενο μοριακό βάρος. Η ανάλυση 
αλληλουχίας DNA επιβεβαίωσε ότι τα προϊόντα που απομονώθηκαν αντιστοιχούσαν 
στα γονίδια τα οποία αναλύθηκαν. Υπήρξε μία σημαντική αύξηση στην έκφραση των 
κολλαγόνων τύπου Vα2 και ΧΙα1 στα ανευρύσματα σε σχέση με την ομάδα ελέγχου 
(Ρ<0.001). Τα επίπεδα του κολλαγόνου τύπου Vα2 αυξήθηκαν κατά 1.9-, 2.7- και 5.0-
φορές και του κολλαγόνου τύπου ΧΙα1 αυξήθηκαν κατά 5.2-, 9.5- και 16.1- φορές στα 
μικρά, μεσαία και μεγάλα ανευρύσματα αντίστοιχα σε σύγκριση με την ομάδα έλεγχου. 
Δεν σημειώθηκε στατιστικά σημαντική διαφορά στην έκφραση των επιπέδων των 
κολλαγόνων τύπου Ια1 και ΙΙΙα1 καθώς και της βακτίνης μεταξύ των διαφόρων 
υποομάδων.

Τα αποτυπώματα Western blots του κολλαγόνου τύπου Ι ανέδειξαν 
δύο μπάντες στα 138kDa και 129kDa που αντιστοιχούν στις αλύσους α1 και α2 του 
κολλαγόνου τύπου Ι. Τα επίπεδα πρωτεΐνης του κολλαγόνου τύπου Ια1 ήταν 
σημαντικά μειωμένα σε όλες τις υποομάδες των ανευρυσμάτων σε σύγκριση με την 
ομάδα ελέγχου (Ρ<0.001), ενώ τα επίπεδα του κολλαγόνου Ια2 ήταν σημαντικά 
μειωμένα στα μικρά και μεγάλα ανευρύσματα σε σύγκριση με την ομάδα ελέγχου 
(Ρ<0.001). Τα επίπεδα πρωτεΐνης του κολλαγόνου τύπου ΙΙΙ ήταν σημαντικά μειωμένα 
σε όλες τις ομάδες ανευρυσμάτων σε σύγκριση με την ομάδα ελέγχου (Ρ<0.001). Τα 
επίπεδα πρωτεΐνης του κολλαγόνου τύπου V ήταν σημαντικά αυξημένα σε όλες τις 
ομάδες ανευρυσμάτων σε σύγκριση με την ομάδα ελέγχου (Ρ<0.001). Τα αποτυπώματα 
Western blots του κολλαγόνου τύπου ΧΙα1 ανέδειξαν δύο μπάντες στα 55kDa και 
45kDa που αντιστοιχούν σε δύο διαφορετικές ισομορφές. Και οι δύο ισομορφές του 
κολλαγόνου ΧΙα1 ήταν σημαντικά αυξημένες στα ανευρύσματα σε σχέση με την 
ομάδα ελέγχου (Ρ<0.001). 
Η ανάλυση συσχέτισης κατά Spearman έγινε για τα επίπεδα έκφρασης του 
mRNA και των πρωτεϊνών σε σχέση με το μέγεθος του ανευρύσματος. Τα 
αυξημένα επίπεδα έκφρασης mRNA για το κολλαγόνο τύπου ΧΙα1 και Vα2 
εμφάνισαν γραμμική συσχέτιση με το μέγεθος του ανευρύσματος (Ρ<0.001 και για τα 
δύο). Δεν παρατηρήθηκε γραμμική συσχέτιση των επιπέδων mRNA του κολλαγόνου 
τύπου Ια1 (r=-0.020) και του κολλαγόνου τύπου ΙΙΙα1 (r=-0.063) με το μέγεθος του 
ανευρύσματος. 
Τα μειούμενα πρωτεϊνικά επίπεδα έκφρασης του κολλαγόνου τύπου Ια1 και 
του κολλαγόνου τύπου ΙΙΙ συσχετίστηκαν γραμμικά με το μέγεθος του ανευρύσματος. 
(Ρ<0.001 και για τα δύο). Τα αυξανόμενα πρωτεϊνικά επίπεδα έκφρασης του 
κολλαγόνου τύπου ΧΙα1 και του κολλαγόνου τύπου V συσχετίστηκαν γραμμικά με το 
μέγεθος του ανευρύσματος. (Ρ<0.001 και για τα δύο). 
Υπάρχει στατιστικά σημαντική συσχέτιση της αύξησης των 
επιπέδων του mRNA των κολλαγόνων τύπου Vα2 και ΧΙα1 με το μέγεθος του 
ανευρύσματος της αορτής και αντίστοιχη στατιστικά σημαντική συσχέτιση της μείωσης 
των επιπέδων πρωτεΐνης κολλαγόννων τύπου Ι και ΙΙΙ και αύξησης των επιπέδων 
κολλαγόνων τύπου V και ΧΙα1 με το μέγεθος του ανευρύσματος της αορτής. 
Τα δείγματα για πρωτεομική ανάλυση προέρχονταν από 6 ασθενείς (3 άνδρες 
και 3 γυναίκες) που αποτέλεσαν δότες μοσχεύματος καρδιάς και είχαν φυσιολογικής 
διαμέτρου ανιούσα αορτή (μέση διάμετρος 2.3cm). Τα δείγματα από ανευρυσματικές 
ανιούσες θωρακικές αορτές προέρχονταν από 18 ασθενείς και χωρίστηκαν με βάση τη 
διάμετρο του ανευρύσματος. Κάθε ομάδα αποτελούνταν από 6 δείγματα από τα οποία 3 
ήταν από άνδρες και 3 από γυναίκες. Επίσης, κάθε ομάδα περιελάμβανε 3 δείγματα από 
ασθενείς με τρίπτυχη αορτική βαλβίδα και 3 δείγματα από ασθενείς με δίπτυχη αορτική 
βαλβίδα. Η μέση ηλικία των ασθενών ήταν 65±14 έτη στην ομάδα με τις φυσιολογικής 
διαμέτρου ανιούσα αορτή, 60±16 έτη στην ομάδα με τα μικρά ανευρύσματα ανιούσας 
θωρακικής αορτής (διάμετρος αορτής 4.04.9cm), 59±8 έτη στην ομάδα με τα μεσαία 
ανευρύσματα (διάμετρος αορτής 5.05.5cm) και 60±16 έτη στην ομάδα με τα μεγάλα 
ανευρύσματα (διάμετρος αορτής >5.5cm). 

Ταυτοποιήθηκαν συνολικά 3396 πρωτεΐνες με αξιοπιστία σύμφωνα iTRAQ, από 
τις οποίες 369 ταυτοποιήθηκαν με εμπιστοσύνη >95% (Ρ<0.05). Από τις 369 πρωτεΐνες 
82 ήταν κοινές και εκφράστηκαν σε όλες τις ομάδες ανευρυσμάτων και στην ομάδα με 
φυσιολογικής διαμέτρου ανιούσα θωρακική αορτή (ομάδα ελέγχου). 
Η κύρια πρωτεομική ανάλυση φαίνεται στην εικόνα 38Α. Η κύρια ανάλυση 
προβάλλει στοιχεία πολυπαραγοντικής ανάλυσης σε ένα μικρότερο διάστημα ενώ 
παράλληλα διατηρεί όσο το δυνατόν περισσότερη από την πρωταρχική διακύμανση. 
Αυτό είναι απαραίτητο γιατί κατά την ανάλυση πρωτεομικών δεδομένων, λόγω 
προβλήματος διαστάσεων, ο αριθμός πρωτεϊνών πάντα ξεπερνά σε σημαντικό βαθμό 
των αριθμό των δειγμάτων. Κάθε πρωτεύον στοιχείο της ανάλυσης συνδέεται με μία 
ιδιοτιμή, η οποία αντιστοιχεί στο ποσό της διακύμανσης που εξηγείται από το 
αντίστοιχο πρωτεύον στοιχείο. Η ιδιοτιμή (eigenvalue) αποτελεί μία μέτρηση της 
δύναμης κάθε πρωτεύοντος στοιχείου. 
Η κύρια πρωτεομική ανάλυση χρησιμοποιείται για να μετατρέψει μία σειρά από 
παρατηρήσεις πιθανά συσχετιζόμενων μεταβλητών σε μία σειρά μη συσχετιζόμενων 
μεταβλητών που ονομάζονται πρωτεύοντα στοιχεία. Η πρώτη κύρια πρωτεομική 
ανάλυση έχει την υψηλότερη δυνατή διακύμανση, και συνεπώς αντιστοιχεί στη 
μεγαλύτερη μεταβλητότητα των δεδομένων. Η δεύτερη κύρια πρωτεομική ανάλυση 
έχει τη δεύτερη υψηλότερη διακύμανση των δεδομένων κοκ. 
Στην παρούσα μελέτη η κύρια πρωτεομική ανάλυση κατέδειξε ότι δεν υπάρχει 
διαφορά στα παρατηρούμενα πρώτυπα έκφρασης πρωτεϊνών μεταξύ ανευρυσμάτων με 
τρίπτυχες έναντι δίπτυχων αορτικών βαλβίδων και ανδρών έναντι γυναικών (εικόνα 
3.8Α). Παρόλα αυτά, η σύγκριση όλων των ανευρυσμάτων (μικρά, μεσαία και μεγάλα) 
με τις φυσιολογικής διαμέτρου αορτές οδήγησε στην ταυτοποίηση 26 μοναδικών 
πρωτεϊνών σύμφωνα με την αξιοπιστία του iTRAQ οι οποίες είτε υπερ- είτε υπο-
εκφράζονταν (εικόνα 38Β). Τέσσερις από αυτές τις πρωτεΐνες (calponin1, plastin3 
και peptidylprolyl cistrans isomerase) ήταν κοινές και υπερεκφράζονταν σε όλες τις 
ομάδες ανευρυσμάτων. 
Ιεραρχική ομαδοποιημένη ανάλυση κατέδειξε διαφορετικά πρωτεϊνικά πρότυπα 
έκφρασης μεταξύ μικρών, μεσαίων και μεγάλων ανευρυσμάτων. Σύγκριση μεταξύ 
μικρών ανευρυσμάτων και φυσιολογικής διαμέτρου αορτής, μεσαίων ανευρυσμάτων 
και φυσιολογικής διαμέτρου αορτής και μεγάλων ανευρυσμάτων και φυσιολογικής 
διαμέτρου αορτής ταυτοποίησε 13, 17 και 12 πρωτεΐνες αντίστοιχα οι οποίες είχαν 
διαφορετική έκφραση μεταξύ των ομάδων. 
Ανάλυση των υπερ- και υποεκφραζόμενων πρωτεϊνών στις ομάδες των 
ανευρυσμάτων έδειξε ότι υπήρχαν 2 μοναδικές πρωτεΐνες που είχαν διαφορετική 
έκφραση στα μικρά ανευρύσματα (filaminA και Gprotein coupled receptor 98), 7 
μοναδικές πρωτεΐνες στα μεσαία ανευρύσματα (cysteine rich protein 1, cysteine και 
glycine rich protein 2, transgelin2, peroxiredoxin1, tropomyocin beta chain, protein 
disulfideisomerase και lumican) και 5 μοναδικές πρωτεΐνες στα μεγάλα ανευρύσματα 
(vimentin, polymerase 1 και transcript release factor, peroxiredoxin2, prolargin και 
alpha2HSglycoprotein) (πίνακας 32). Τα αποτελέσματα της πρωτεομικής ανάλυσης 
επιβεβαιώθηκαν με ανάλυση Western blot. 

Α: Η κύρια πρωτεομική ανάλυση δεν έδειξε αλλαγές στα πρότυπα έκφρασης πρωτεϊνών 
μεταξύ ανευρυσμάτων με τρίπτυχη αορτική βαλβίδα σε σχέση με ανευρύσματα με 
δίπτυχη αορτική βαλβίδα ή μεταξύ ανδρών με ανευρύσματα σε σχέση με ανευρύσματα 
γυναικών. Β: Διαφορετική έκφραση πρωτεϊνών σε σύγκριση με την ομάδα 
φυσιολογικής διαμέτρου αορτής η οποία καθορίστηκε σε επίπεδο σημαντικότητας 
Ρ<0.01 για κάθε ομάδα. Οι πρωτεΐνες με τη διαφορετική έκφραση αναφέρονται με 
συντομογραφίες σύμφωνα με τη βάση SWISSPROT. Η λογαριθμική αλλαγή στην 
έκφραση των πρωτεϊνών φαίνεται μέσω της διαβάθμισης των χρωμάτων (με κλίμακα 
από -1 έως 1) με το κόκκινο χρώμα να υποδηλώνει υπερέκφραση και το πράσινο 
υποέκφραση. Οι κολώνες υποδηλώνουν συγκρίσεις της λογαριθμικής αλλαγής και οι 
γραμμές υποδηλώνουν τις πρωτεΐνες. Τα δενδρογράμματα βρίσκονται στην αριστερή 
πλευρά, οι διάφορες συγκρινόμενες ομάδες βρίσκονται στην πάνω πλευρά και τα 
ονόματα των πρωτεϊνών βρίσκονται στη δεξιά πλευρά.

Η λειτουργική ανάλυση εμπλουτισμού κατέδειξε 11 λειτουργικές ομάδες στα 
μικρά ανευρύσματα, 7 στα μεσαία ανευρύσματα και 6 στα μεγάλα ανευρύσματα 
(Ρ<0.05, Score εμπλουτισμού >2.0), οι οποίες είχαν αυξημένη έκφραση. 
Στα μικρά και μεσαία ανευρύσματα οι λειτουργικές ομάδες για προσκόλληση στον 
κυτταροσκελετό, στην ακτίνη, για την ανάπτυξη μυϊκών οργάνων, του μοριακού 
μονοπατιού της γλυκόλυσης και της γλυκόλυσης/γλυκονεογέννεσης είχαν σημαντικά 
αυξημένη έκφραση. Στα μεγάλα ανευρύσματα οι λειτουργικές ομάδες για 
οξεία φλεγμονώδη αντίδραση, δομική μοριακή δραστηριότητα, εξωκυττάρια θεμέλια 
ουσία και αντίδραση οξείας φάσης είχαν σημαντικά αυξημένη έκφραση. Όλες οι 
λειτουργικές ομάδες ήταν μοναδικές για το μέγεθος του ανευρύσματος και δεν υπήρχε 
καμία κοινή λειτουργική ομάδα μεταξύ των μικρών και μεσαίων ανευρυσμάτων σε 
σύγκριση με τα μεγάλα ανευρύσματα. Δεν υπήρχε καμία λειτουργική ομάδα που να 
εμφάνισε μειωμένη έκφραση σε κάποια από τις ομάδες των ανευρυσμάτων. 
Η ανάλυση μοριακών μονοπατιών όλων των ομάδων ανευρυσμάτων έδειξε 
αυξημένη έκφραση 11 μονοπατιών. Στα μικρά ανευρύσματα 4 μονοπάτια είχαν 
αυξημένη έκφραση. Στα μεσαία ανευρύσματα 6 μονοπάτια ήταν 
σημαντικά αυξημένα. Στα μεγάλα ανευρύσματα 6 μονοπάτια ήταν 
σημαντικά αυξημένα. Το μοριακό μονοπάτι της βιοσύνθεσης 
φαινυλαλανίνης, τυροσίνης και τρυπτοφάνης ήταν αυξημένο σε όλα τα ανευρύσματα 
ανεξαρτήτως μεγέθους. Υπήρχαν 2 μονοπάτια κοινά στα μικρά και μεσαία 
ανευρύσματα και 3 μονοπάτια κοινά στα μεσαία και μεγάλα ανευρύσματα. Μόνο 1 
μονοπάτι ήταν κοινό μεταξύ μικρών και μεγάλων ανευρυσμάτων (ILK signaling). 
Για την ταυτοποίηση των ανευρυσμάτων στο περιφερικό αίμα επιλέχθηκαν 
ειδικοί RNA βιοδείκτες όπως αυτοί καθορίστηκαν από την πρωτεομική ανάλυση. Η 
ανάλυση του περιφερικού αίματος με την χρήση qRTPCR, έδειξε ότι τα μεταγραφικά 
προϊόντα για alphaenolase (ENOA1) και peptidylprolyl cistrans isomerase A (PPIA), 
ήταν σημαντικά αυξημένα σε όλες τις ομάδες ανευρυσμάτων σε σύγκριση με την ομάδα 
φυσιολογικής διαμέτρου αορτής. Τα μεταγραφικά προϊόντα των four and a half LIM 
protein 1 (FHL1), cysteineglycine rich protein 1 (CSRP1) και cysteine rich protein 2 
(CRP2) ήταν σημαντικά αυξημένα στα μικρά και μεσαία ανευρύσματα σε σύγκριση με 
φυσιολογικής διαμέτρου αορτές. 
Η ανάλυση qRTPCR στο περιφερικό αίμα έδειξε αυξημένα επίπεδα για τα 
μεταγραφικά προϊόντα του κολλαγόνου Iα1, IIIα1, Vα2, ΧΙα1 και FHL1 στα 
ανευρύσματα σε σύγκριση με την ομάδα φυσιολογικής διαμέτρου αορτής. 
Τα αποτελέσματα της μελέτης αυτής δείχνουν ότι τα μεταγραφικά προϊόντα του 
κολλαγόνου IIIα1, του κολλαγόνου XIα1 και του FHL1, είχαν μειωμένη έκφραση σε 
όλα τα δείγματα της ομάδας με φυσιολογική διάμετρο αορτής, ενώ το κολλαγόνο τύπου 
Iα1 και του κολλαγόνου Vα2, ήταν αυξημένα σε 3 μόνο δείγματα της ομάδας με 
φυσιολογική διάμετρο αορτής. 
Με βάση τα παραπάνω αποτελέσματα χρησιμοποιήθηκαν τα μεταγραφικά 
προϊόντα του κολλαγόνου Iα1, ΙΙΙα1, Vα2, XIα1 και FHL1 ως βιοδείκτες ανάλυσης 
των ανευρυσμάτων της ανιούσας θωρακικής αορτής σε δείγματα περιφερικού αίματος. 
Χρησιμοποιώντας αυτούς τους 5 βιοδείκτες με ανάλυση qRTPCR στο περιφερικό αίμα 
παρατηρήθηκε ότι 3 από αυτούς ήταν σημαντικά αυξημένοι σε 15 από τα 19 δείγματα 
(79%) ανευρυσμάτων διαμέτρου 4.0 έως 4.9cm και σε 19 από 21 δείγματα (90.5%) 
ανευρυσμάτων διαμέτρου πάνω από 5.0cm. 
Σύγκριση μεταξύ ανευρυσμάτων από δείγματα με τρίπτυχη αορτική βαλβίδα και 
φυσιολογικής διαμέτρου αορτές και μεταξύ ανευρυσμάτων από δείγματα με δίπτυχη 
αορτική βαλβίδα με φυσιολογικής διαμέτρου αορτές έδειξε ότι οι παραπάνω 5 
βιοδείκτες ήταν σημαντικά αυξημένοι σε 21 από 23 δείγματα (91.3%) ανευρυσμάτων 
με τρίπτυχη αορτική βαλβίδα και σε 12 από 17 δείγματα (70.6%) ανευρυσμάτων με 
δίπτυχη αορτική βαλβίδα. Πέντε δείγματα ανευρυσμάτων αποκλείστηκαν 
από την ανάλυση λόγω μη επαρκούς όγκου δείγματος και αυτά προέρχονταν από 3 
γυναίκες και 2 άντρες (δίπτυχες αορτικές βαλβίδες με ανευρύσματα διαμέτρου 4.2, 5.0 
και 5.3cm και τρίπτυχες αορτικές βαλβίδες με ανευρύσματα διαμέτρου 4.5 και 7.0cm). 
Η ανάλυση των βιοδεικτών έδειξε ότι η ταυτοποίηση των ανευρυσμάτων της 
ανιούσας θωρακικής αορτής στο περιφερικό αίμα ήταν δυνατή έχοντας ως αποτέλεσμα 
την υπερέκφραση τριών από τους 5 βιοδείκτες σε σύγκριση με τις τιμές της ομάδας με 
φυσιολογικής διαμέτρου αορτές (πίνακας 34). Η ευαισθησία, η ειδικότητα, η 
πιθανότητα και τα διαστήματα εμπιστοσύνης για την ταυτοποίηση των ανευρυσμάτων 
ανιούσας θωρακικής αορτής με την χρήση ενός έως τριών βιοδεικτών με ανάλυση qRT-
PCR στο περιφερικό αίμα, είχαν σημαντικά υψηλότερες τιμές σε σύγκριση με την 
ομάδα με φυσιολογικής διαμέτρου αορτές και κυμαινόμενη ευαισθησία από 0.53 έως 
0.97.

Με βάση το γεγονός ότι η σύνθεση των τύπων κολλαγόνου στο αορτικό 
τοίχωμα είναι σημαντική για την ακεραιότητα του τοιχώματος αλλά και την αντοχή του 
στις δυνάμεις της διατμητικής τάσης, αναλύθηκε διεξοδικά στο πρώτο μέρος 
της μελέτης η αλλαγή στη σύνθεση των τύπων κολλαγόνου που έχουν την ικανότητα να 
σχηματίζουν ινίδια κατά το σχηματισμό ανευρυσμάτων της ανιούσας θωρακικής 
αορτής. Τόσο η μελέτη στο οπτικό μικροσκόπιο, αλλά και με μεγαλύτερη ακρίβεια στο 
ηλεκτρονικό μικροσκόπιο έδειξε ξεκάθαρα ότι τα σύνθετα ετεροτυπικά ινίδια 
κολλαγόνου ήταν κατακερματισμένα και είχαν χάσει την ομοιόμορφη διάταξή τους και 
τον προσανατολισμό τους στα ανευρύσματα της ανιούσας θωρακικής αορτής όταν 
συγκρίθηκαν με μη ανευρυσματικές ανιούσες θωρακικές αορτές. 
Τα αποτελέσματα της παρούσας μελέτης δείχνουν για πρώτη φορά στη διεθνή 
βιβλιογραφία ότι τα επίπεδα mRNA καθώς και τα πρωτεϊνικά επίπεδα των κολλαγόνων 
τύπου XIα1 και V ήταν σημαντικά αυξημένα ιδιαίτερα στις περιοχές κυστικής 
εκφύλισης του μέσου χιτώνα της αορτής σε ανθρώπινα δείγματα από ανευρύσματα της 
ανιούσας θωρακικής αορτής από ασθενείς με τρίπτυχες αορτικές βαλβίδες σε σύγκριση 
με δείγματα από φυσιολογικής διαμέτρου ανιούσας αορτής. Προχωρώντας περισσότερο 
στη συσχέτιση αυτή βρέθηκε γραμμική συσχέτιση αυτών των αλλαγών με το 
μέγεθος/διάμετρο του ανευρύσματος. Τα αποτελέσματα της παρούσας μελέτης έδειξαν 
ακόμα ότι τα κολλαγόνα τύπου Ι και ΙΙΙ είχαν παρόμοια επίπεδα έκφρασης mRNA στα 
ανευρύσματα και στις φυσιολογικής διαμέτρου αορτές, παρόλα αυτά σημειώθηκε 
σημαντική μείωση στα πρωτεϊνικά επίπεδα αυτών των πρωτεϊνών στα ανευρύσματα και 
αυτή η μείωση παρουσίασε γραμμική συσχέτιση με το μέγεθος/διάμετρο του 
ανευρύσματος. 
Τα αυξημένα επίπεδα πρωτεϊνών του κολλαγόνου τύπου ΧΙα1 και του 
κολλαγόνου τύπου V ίσως αντιπροσωπεύουν έναν ρυθμιστικό μηχανισμό, ο οποίος 
καθορίζει το πάχος και τη διάμετρο των ετεροτυπικών ινιδίων που σχηματίζονται κατά 
πλειοψηφία από τα κολλαγόνα τύπου Ι και ΙΙΙ. Προηγούμενες δημοσιευμένες μελέτες 
έχουν δείξει ότι οι πρωτεΐνες των κολλαγόνων τύπου ΧΙα1 και V περιλαμβάνουν στο 
μόριό τους ένα ογκώδες σφαιρικό αμινοτελικό τμήμα το οποίο έχει παρόμοια δομή και 
μέγεθος. Αυτό το ογκώδες σφαιρικό τμήμα έχει προταθεί ότι έχει την ικανότητα να 
μειώνει την αντοχή του ιστού στη εφαρμογή διατμητικής τάσης μέσω στερικής 
παρεμπόδισης η οποία παρουσιάζεται μεταξύ των ογκωδών σφαιρικών αμινοτελικών 
τμημάτων και των κύριων κολλαγόνων που σχηματίζουν ινίδια (δηλ. κολλαγόνο τύπου 
Ι και ΙΙΙ), παρεμποδίζοντας τη δυνατότητα να συμπλησιάσουν και να σχηματίσουν 
ετεροτυπικά ινίδια μεγαλύτερου πάχους, τα οποία προφανώς θα έχουν και μεγαλύτερη 
αντοχή στις δυνάμεις διατμητικής τάσης. 
Η υπερέκφραση των κολλαγόνων τύπου ΧΙα1 και V θα επέτρεπε επίσης το 
σχηματισμό ετεροτριμερών ώριμων πρωτεϊνών κολλαγόνου ΧΙ/V. Αυτά τα 
ετεροτριμερή κολλαγόνα θα μπορούσαν να εμποδίζουν την απόθεση κολλαγόνων τύπου 
Ι και ΙΙΙ στη θεμέλια εξωκυττάρια ουσία μέσω του μηχανισμού στερικής παρεμπόδισης 
που αναφέρθηκε παραπάνω. Αυτός ο πιθανός μηχανισμός ενισχύεται από προηγούμενες 
δημοσιευμένες μελέτες βασικής έρευνας που δείχνουν ότι υπάρχει ένας 
δοσοεξαρτώμενος συναγωνιστικός μηχανισμός για το σχηματισμό ινιδίων κολλαγόνου 
μεταξύ του κολλαγόνου τύπου Ι και του κολλαγόνου τύπου V όπως και μεταξύ του 
κολλαγόνου τύπου Ι και του κολλαγόνου τύπου XIα1. Συνεπώς η υπερέκφραση 
των κολλαγόνων τύπου XIα1 και V θα μπορούσε να οδηγήσει σε λεπτότερου πάχους 
ετεροτυπικά ινίδια κολλαγόνου με αποτέλεσμα τη μείωση της αντοχής στις δυνάμεις 
διατμητικής τάσης του αορτικού τοιχώματος κάνοντάς το έτσι πιο επιρρεπές στη 
διάταση. 
Τα αποτελέσματα της παρούσας μελέτης δείχνουν ότι η αύξηση σε πρωτεϊνικό 
επίπεδο των κολλαγόνων τύπου ΧΙα1 και V στο ανευρυσματικό αορτικό τοίχωμα 
συνδυάζεται με αντίστοιχα αυξημένα επίπεδα mRNA αυτών των πρωτεϊνών, ενώ από 
την άλλη πλευρά δεν σημειώθηκαν αλλαγές στα επίπεδα έκφρασης του mRNA των 
κολλαγόνων τύπου Ι και ΙΙΙ. Αυτή η διαφορετική έκφραση των διαφόρων τύπων 
κολλαγόνου έχει επίσης επισημανθεί στα λεία μυϊκά κύτταρα του μέσου χιτώνα της 
ανευρυσματικής ανιούσας αορτής, όπως και σε αορτικά λεία μυϊκά κύτταρα σε 
καλλιέργεια,118 ενώ έχει προταθεί ως ένας πιθανός μηχανισμός που ρυθμίζει την 
αναδιαμόρφωση της θεμέλιας εξωκυττάριας ουσίας. Πρόσφατες μελέτες έχουν δείξει 
ότι το αμινοτελικό τμήμα του κολλαγόνου τύπου ΧΙα1 περιέχει μία καλά 
χαρακτηρισμένη θετικά φορτισμένη περιοχή που έχει την ικανότητα να συνδέει την 
αρνητικά φορτισμένη ηπαρίνη. Αυτή η περιοχή που συνδέει με μεγάλη συγγένεια 
την ηπαρίνη έχει βρεθεί ότι αλληλεπιδρά με ειδικούς υποδοχείς ιντεγκρινών οι οποίοι 
προωθούν τη ρύθμιση της έκφρασης και καθορίζουν την ενεργοποίηση των 
μεταλλοπρωτεϊνασών.121 Η αυξημένη έκφραση των επιπέδων mRNA των κολλαγόνων 
τύπου ΧΙα1 και V και κατ’ επέκταση των πρωτεϊνών που κωδικοποιούν θα μπορούσε 
να θεωρηθεί ότι με τη δράση τους αυξάνουν έμμεσα την σύνθεση και την ενεργοποίηση 
των μεταλλοπρωτεϊνασών συντελώντας έτσι στη σταδιακή αποδόμηση της θεμέλιας 
εξωκυττάριας ουσίας. Αυτός ο καταρράκτης αλληλεπιδράσεων θα μπορούσε περαιτέρω 
να μειώσει τα πρωτεϊνικά επίπεδα των κολλαγόνων τύπου Ι και ΙΙΙ, τα οποία δεν θα 
μπορούσαν να αναπληρωθούν λόγω αφενός μεν των σταθερών επιπέδων του mRNA 
αυτών των κολλαγόνων και αφετέρου λόγω των αυξημένων επιπέδων πρωτεϊνών 
κολλαγόνου τύπου ΧΙα1 και V που συμβαίνει λόγω των αυξημένων επιπέδων mRNA 
αυτών των κολλαγόνων. Όλες αυτές οι διεργασίες θα μπορούσαν τελικά να οδηγήσουν 
στο αδυνάτισμα του αορτικού τοιχώματος (μειωμένη αντοχή στις δυνάμεις διατμητικής 
τάσης) καθιστώντας το πιο επιρρεπές στη διάταση και στη ρήξη. 
Επιβεβαίωση του παραπάνω μηχανισμού έρχεται από τον Ikonomidis και 
συνεργάτες, οι οποίοι έχουν δείξει ότι τα επίπεδα των μεταλλοπρωτεϊνασών και η 
δραστικότητά τους είναι αυξημένη στα ανευρύσματα της ανιούσας θωρακικής αορτής 
οδηγώντας σε σταδιακή αποδόμηση της θεμέλιας εξωκυττάριας ουσίας 
συμπεριελαμβανομένου του κολλαγόνου. Αυτοί οι ερευνητές έδειξαν ότι σε ασθενείς με 
τρίπτυχες αορτικές βαλβίδες υπήρχε σημαντική αύξηση της μεταλλοπρωτεϊνάσης-13 
στα ανευρύσματα της ανιούσας θωρακικής αορτής διαμέτρου 4.05.9cm και αύξηση της 
μεταλλοπρωτεϊνάσης7 στα μεγαλύτερα ανευρύσματα. Οι μεταλλοπρωτεϊνάσες 13 και 
7 εκφράζονται και οι δύο στα κύτταρα του αορτικού τοιχώματος και έχει βρεθεί ότι και 
οι δύο συμμετέχουν σε μεγάλο βαθμό στην αναδιαμόρφωση της θεμέλιας εξωκυττάριας 
ουσίας μέσω της σταδιακής αποδόμησης του κολλαγόνου και των λοιπών στοιχείων της 
θεμέλιας εξωκυττάριας ουσίας.150 Τώρα, κατά πόσον η αποδόμηση από τη δράση των 
μεταλλοπρωτεϊνασών οδηγεί στην αυξημένη παραγωγή κολλαγόνων τύπου XIα1 και V 
σε επίπεδο mRNA και επίπεδο πρωτεϊνών ή δρά σε συνεργασία προσθετικά με τα 
κολλαγόνα αυτά είναι πέραν του σκοπού της παρούσας μελέτης και θα πρέπει να 
διαλευκανθεί από μελλοντικές μελέτες. 

Τα ευρήματα της παρούσας μελέτης είναι σε συμφωνία με δύο άλλες 
δημοσιευμένες μελέτες. Οι Tang και συνεργάτες146 έχουν δείξει επίσης ότι τα επίπεδα 
του mRNA των κολλαγόνων τύπου Ι και ΙΙΙ στα ανευρύσματα της ανιούσας θωρακικής 
αορτής παραμένουν αμετάβλητα, παρόλα αυτά υπάρχει μία μείωση της τάξης του 45% 
του συνολικού πρωτεϊνικού περιεχομένου του κολλαγόνου στα ανευρύσματα σε σχέση 
με της φυσιολογικής διαμέτρου αορτές. Τα αποτελέσματα της παρούσας μελέτης 
συμφωνούν επίσης με τους Della Conte και συνεργάτες,150 οι οποίοι έχουν δείξει μία 
σημαντική μείωση στα κύρια κολλαγόνα που σχηματίζουν ινίδια (τύπου Ι και ΙΙΙ) στα 
ανευρύσματα ανιούσας θωρακικής αορτής σε σύγκριση με φυσιολογικής διαμέτρου 
αορτής. Τα αποτελέσματα της παρούσας μελέτης όσον αφορά στην έκφραση του 
mRNA και των πρωτεϊνών των ελασσόνων κολλαγόνων (τύπου ΧΙα1 και V) είναι 
μοναδικά στη βιβλιογραφία και καμία από τις παραπάνω μελέτες δεν εξέτασε το ρόλο 
τους στα ανευρύσματα της ανιούσας θωρακικής αορτής σε επίπεδο mRNA ή επίπεδο 
πρωτεϊνικής έκφρασης. 
Συμπερασματικά, η παρούσα μελέτη παρουσιάζει ένα πιθανό μοριακό 
μηχανισμό που περιγράφεται για πρώτη φορά και εμπλέκεται στη δημιουργία 
ανευρυσμάτων της ανιούσας θωρακικής αορτής σε ασθενείς με τρίπτυχη αορτική 
βαλβίδα ο οποίος βασίζεται στην υπερέκφραση των ελασσόνων κολλαγόνων που 
σχηματίζουν ινίδια, δηλαδή των κολλαγόνων τύπου XIα1 και V, τα οποία ρυθμίζουν 
τη συμπλησίαση των κολλαγόνων τύπου Ι και ΙΙΙ και το σχηματισμό ετεροτυπικών 
ινιδίων κολλαγόνου. Υπογραμμίζεται ο σημαντικός ρόλος του κολλαγόνου 
τύπου ΧΙα1 στη φυσιολογικής διαμέτρου ανθρώπινη ανιούσα θωρακική αορτή, όπως 
και η αυξημένη έκφρασή του στα ανευρύσματα της ανιούσας θωρακικής αορτής. Τα 
αποτελέσματα της παρούσας μελέτης δείχνουν ξεκάθαρα ότι τα αυξημένα επίπεδα 
mRNA και πρωτεϊνών των κολλαγόνων τύπου ΧΙα1 και V σχετίζονται με τα 
ανευρύσματα της ανιούσας θωρακικής αορτής και η έκφρασή τους συσχετίζεται 
γραμμικά με το μέγεθος του ανευρύσματος και με βάση τα ευρήματα αυτά προτείνεται 
ένας πιθανός μοριακός μηχανισμός για τη δημιουργία και την εξέλιξη των 
ανευρυσμάτων της ανιούσας θωρακικής αορτής. 

Ένας καινοτομικός μοριακός μηχανισμός που ελέγχει την αναδιαμόρφωση 
της θεμέλιας εξωκυττάριας ουσίας στα ανευρύσματα της ανιούσας θωρακικής αορτής. 
Το αμινοτελικό τμήμα, το οποίο περιέχει την περιοχή σύνδεσης με την ηπαρίνη, αλληλεπιδρά 
με ειδικούς υποδοχείς ιντεγκρινών και ενεργοποιεί τις μεταλλοπρωτεϊνάσες, οι οποίες 
αποδομούν τη θεμέλια εξωκυττάρια ουσία 
Ειδικές ισομορφές του κολλαγόνου ΧΙ-α1 έχουν την ικανότητα να 
απελευθερώνουν το ογκώδες σφαιρικό αμινοτελικό τμήμα, το οποίο περιέχει 
μία περιοχή με υψηλή συγγένεια σύνδεσης με την ηπαρίνη 
Ειδικές ισομορφές του κολλαγόνου ΧΙα1 έχουν την ικανότητα να διατηρούν 
στο ώριμο προϊόν του ογκώδες σφαιρικό αμινοτελικό τμήμα και να μειώνουν 
κατ’ αυτόν τον τρόπο το μέγεθος/διάμετρο των κυρίων μορφών κολλαγόνου 
που σχηματίζουν ινίδια μέσω στερικής παρεμπόδισης 
Στο δεύτερο μέρος της μελέτης παρουσιάζεται μία σειρά προκαταρκτικών 
βιοδεικτών στο περιφερικό αίμα για την ταυτοποίηση των ανευρυσμάτων της ανιούσας 
θωρακικής αορτής σε άνδρες και γυναίκες με τρίπτυχες ή δίπτυχες αορτικές βαλβίδες. 
Στη μελέτη αυτή χρησιμοποιήθηκαν τόσο ασθενείς με τρίπτυχες αορτικές βαλβίδες όσο 
και ασθενείς με δίπτυχες αορτικές βαλβίδες όπως άνδρες και γυναίκες για τον 
καθορισμό αυτών των βιοδεικτών επειδή ακριβώς ο σκοπός της μελέτης ήταν να 
καταλήξει σε κάποιους βιοδείκτες που θα είχαν τη μεγαλύτερη δυνατή κλινική 
χρησιμότητα. 
Αρχικά πραγματοποιήθηκαν πρωτεομικές μελέτες για τον καθορισμό πιθανών 
υποψήφιων βιοδεικτών για ταυτοποίησή τους στο περιφερικό αίμα με τη χρήση qRT-
PCR. Αυτές οι μελέτες έδειξαν σημαντικές διαφορές στην έκφραση πρωτεϊνών μεταξύ 
ανευρυσμάτων και φυσιολογικής διαμέτρου ανιούσας θωρακικής αορτής. Παρόλα 
αυτά, δεν βρέθηκαν διαφορές σε ασθενείς με ανευρύσματα και τρίπτυχη αορτική 
βαλβίδα ή δίπτυχη αορτική βαλβίδα και σε άνδρες σε σχέση με τις γυναίκες. Αυτά τα 
ευρήματα συμφωνούν με τον Fedak και συνεργάτες, οι οποίοι έδειξαν ότι δεν 
υπάρχει διαφορά στη γενομική έκφραση γονιδίων μεταξύ ασθενών με τρίπτυχες και 
δίπτυχες αορτικές βαλβίδες και αυτά τα δεδομένα είναι σε συμφωνία με τους 
μηχανισμούς που προτείνονται ότι οδηγούν στη ρήξη των ανευρυσμάτων.
Τόσο στα ανευρύσματα με τρίπτυχη αορτική βαλβίδα όσο και στα ανευρύσματα 
με δίπτυχη αορτική βαλβίδα η παρούσα μελέτη έδειξε τη συμμετοχή μοριακών 
μονοπατιών όπως αυτό της προσκόλλησης της ακτίνης, του κυτταροσκελετού και των 
πρωτεϊνών LIM domain, τα οποία εκφράζονται διαφορετικά στα μικρού και μεσαίου 
μεγέθους ανευρύσματα, ενώ μοριακά μονοπάτια όπως αυτά της οξείας φλεγμονώδους 
αντίδρασης και των πρωτεϊνών της θεμέλιας εξωκυττάριας ουσίας είχαν αυξημένη 
έκφραση στα μεγάλου μεγέθους ανευρύσματα. 
Από τις παραπάνω μελέτες ταυτοποιήθηκαν 8 πρωτεΐνες που εκφράζονται σε 
όλα τα δείγματα αορτικού τοιχώματος ανεξάρτητα από το φύλο και το είδος της 
αορτικής βαλβίδας. Αυτές οι πρωτεΐνες είναι οι εξής: enolase 1 (ENOA1), peptidyl-
prolyl isomerase A (PPIA), plastin3, calponin1, S100A4, four and a half LIM 
domains 1 (FHL1), cysteine and glycinerich protein 1 (CSRP1) και cysteine glucine-
rich protein 2 (CRP2). Όλες αυτές οι πρωτεΐνες έχει βρεθεί ότι διαδραματίζουν 
σημαντικούς ρόλους κατά τη διαδικασία δημιουργίας των ανευρυσμάτων κυρίως μέσω 
της επίδρασής τους στις μεταλλοπρωτεϊνάσες. 
Η πρωτεΐνη PPIA κωδικοποιεί την cyclophilin A η οποία έχει βρεθεί ότι 
σχετίζεται με την ενεργοποίηση μεταλλοπρωτεϊνασών στη θεμέλια εξωκυττάρια 
ουσία. Η πρωτεΐνη calponin 1 αποτελεί έναν ρυθμιστή του μυϊκού τόνου των 
λείων μυϊκών κυττάρων και έχει αποδειχτεί ότι αποτελεί ταυτόχρονα και στόχο της 
μεταλλοπρωτεϊνάσης 2 (MMP2). Η πρωτεΐνη S100A4 αποτελεί έναν διαβιβαστή 
σήματος ασβεστίου ο οποίος έχει δειχτεί να σχετίζεται θετικά με την έκκριση 
μεταλλοπρωτεϊνασών από τα ενδοθηλιακά κύτταρα και τους ινοβλάστες και τη ρύθμιση 
της μεταγραφικής ενεργοποίησης του mRNA της κολλαγενάσης 3 (MMP13) που 
ακολουθείται από απελευθέρωση της MMP13 και πρωτεολυτική αποδόμηση της 
θεμέλιας εξωκυττάριας ουσίας. Η πρωτεΐνη ENOA1 είναι μία πρωτεΐνη με 
πολλαπλές λειτουργίες η οποία εμπλέκεται στη σύνθεση του πυροσταφυλικού οξέος 
αλλά ταυτόχρονα δρα και ως υποδοχέας του πλασμινογόνου, το οποίο ελέγχει την 
ενεργοποίηση της πλασμίνης οδηγώντας στην ενεργοποίηση μεταλλοπρωτεϊνασών και 
στην αποδόμηση της θεμέλιας εξωκυττάριας ουσίας. Η πρωτεΐνη CSRP1 εκφράζεται 
στα λεία μυϊκά κύτταρα και η πρωτεΐνη CRP2 αποτελεί έναν συμπαράγοντα της 
διαφοροποίησης των λείων μυϊκών κυττάρων. Πρόσφατες μελέτες με πειραματόζωα 
knockout έχουν δείξει ότι ενώ οι CSRP1 και η CRP2 δεν είναι σημαντικές για το 
φυσιολογικό σχηματισμό νέου ενδοθηλίου εν τούτοις δρουν ανταγωνιστικά ώστε να 
ρυθμίζουν την απάντηση των λείων μυϊκών κυττάρων στο παθολογικό στρες. Η 
πρωτεΐνη plastin3 που είναι γνωστή και ως fimbrin περιέχει ένα τμήμα που μπορεί να 
συνδέεται με το ασβέστιο και είναι διασπαρμένη στις ελαστικές ίνες του αορτικού 
τοιχώματος. Συνολικά όλες αυτές οι πρωτεΐνες και οι επιδράσεις τους στην έκφραση 
των μεταλλοπρωτεΐνασών σε σχέση με τη δημιουργία ανευρυσμάτων στην ανιούσα 
θωρακική αορτή συμφωνούν με προηγούμενες κλινικές μελέτες που δείχνουν την 
αυξημένη έκφραση και ενεργοποίηση των μεταλλοπρωτεϊνασών στην ανευρυσματική 
ανιούσα θωρακική αορτή. 
 Σε προκαταρκτικές αναλύσεις στην παρούσα μελέτη ελέγχθηκε ο ρόλος των 
διαφόρων πρωτεϊνών που είχαν διαφορετική έκφραση στον παθολογικό ανευρυσματικό 
ιστό με ανάλυση qRTPCR στο περιφερικό αίμα και ελέγχθηκε διαγνωστική 
αποτελεσματικότητα αυτών των βιοδεικτών. Η παρούσα ανάλυση έδειξε ότι μόνο το 
μεταγραφικό προϊόν που αντιστοιχεί στην πρωτεΐνη FHL1, η οποία αποτελεί μία 
μοναδική πρωτεΐνη που έχει δειχθεί ότι διαδραματίζει έναν σημαντικό ρόλο στη 
διαφοροποίηση των λείων μυϊκών κυττάρων, αποτέλεσε χρήσιμο βιοδείκτη στην 
ανάλυση του περιφερικού αίματος για την ταυτοποίηση των ανευρυσμάτων της 
ανιούσας θωρακικής αορτής με τη μέθοδο qRTPCR. Τα μεταγραφικά προϊόντα που 
αντιστοιχούν στις πρωτεΐνες ENOA1, CSRP1, CRP2 και PPIA δεν αποτέλεσαν 
βιοδείκτες στο περιφερικό αίμα για τη διάγνωση των ανευρυσμάτων της ανιούσας 
θωρακικής αορτής. Τα μεταγραφικά προϊόντα του κολλαγόνου τύπου Iα1, ΙΙΙα1, Vα2 
και ΧΙα1 χρησιμοποιήθηκαν επίσης σε αναλύσεις qRTPCR στο περιφερικό αίμα με 
βάση τα αποτελέσματα του πρώτου μέρους της διδακτορικής διατριβής τα οποία έχουν 
ήδη δημοσιευτεί. 
Τα αποτελέσματα της παρούσας μελέτης έδειξαν ότι η ταυτοποίηση των 
ασθενών με ανευρύσματα της ανιούσας θωρακικής αορτής με την ανάλυση μόνο 
περιφερικού αίματος είναι δυνατή και μάλιστα μόνο με την ανάλυση των μεταγραφικών 
προϊόντων των κολλαγόνων που έχουν την ιδιότητα να σχηματίζουν ινίδια ήταν δυνατή 
η ταυτοποίηση 30 ασθενών σε σύνολο 41 με γνωστά ανευρύσματα ανιούσας θωρακικής 
αορτής. Σ’ αυτούς τους 30 ασθενείς τουλάχιστον 4 από τους 5 βιοδείκτες (κολλαγόνο 
τύπου Iα1, ΙΙΙα1, Vα2 και ΧΙα1 και FHL1) που αναλύθηκαν παρουσίασαν 
σημαντικά αυξημένα επίπεδα σε σύγκριση με την ομάδα που είχε φυσιολογικής 
διαμέτρου ανιούσα θωρακική αορτή. Συνεπώς μπορεί να προταθεί ότι για μία αξιόπιστη 
ταυτοποίηση ενός ανευρύσματος της ανιούσας θωρακικής αορτής διαμέτρου >4.0cm, 
θα πρέπει τουλάχιστον 3 βιοδείκτες από τους 5 αναφερόμενους να παρουσιάζουν 
αυξημένα επίπεδα κατά 1.5 φορά σε σχέση με τα επίπεδα της ομάδας με φυσιολογικής 
διαμέτρου ανιούσα θωρακική αορτή. Με βάση αυτά τα κριτήρια 
στην παρούσα μελέτη κατέστει δυνατή η αξιόπιστη διάγνωση του 79.4% των ασθενών 
με ανεύρυσμα της ανιούσας θωρακικής αορτής (Ρ<0.001, ευαισθησία 0.79 και 
ειδικότητα 1.00). 
Η ανάλυση του περιφερικού αίματος για τη διάγνωση ανευρυσμάτων της 
ανιούσας θωρακικής αορτής διαμέτρου >4.0cm μπορεί να πραγματοποιηθεί γρήγορα 
και αποτελεί μία πολύ οικονομική μέθοδο διαλογής των ηλικιωμένων ασθενών πριν τη 
χρήση πολύ πιο δαπανηρών απεικονιστικών εξετάσεων όπως η αξονική ή μαγνητική 
τομογραφία και το υπερηχογράφημα καρδιάς. Η ικανότητα για γρήγορη και αξιόπιστη 
διάγνωση πληθυσμών σε υψηλό κίνδυνο (π.χ. ηλικιωμένοι άνδρες καπνιστές με 
υπέρταση) για ανάπτυξη ανευρυσμάτων της ανιούσας θωρακικής αορτής μέσω της 
ανάλυσης περιφερικού αίματος αποτελεί άλλο ένα σημαντικό εργαλείο στα χέρια των 
κλινικών ιατρών και των χειρουργών και θα μπορούσε μέσω της έγκαιρης διάγνωσης 
να συντελέσει σημαντικά στη μείωση της νοσηρότητας και κυρίως της θνητότητας από 
μία ασθένεια όπως τα ανευρύσματα της ανιούσας θωρακικής αορτής που στην 
πλειοψηφία των περιπτώσεων δεν δίνουν συμπτώματα και δυστυχώς όταν δίνουν είναι 
αργά για αποτελεσματικές θεραπείες. Η ευρεία χρήση των διαγνωστικών 
αιματολογικών εξετάσεων αποτελεί μία απλή εξέταση η οποία μπορεί να εφαρμόζεται 
τόσο σε μεγάλα νοσοκομεία όσο και σε μικρά διαγνωστικά κέντρα τα οποία δεν 
διαθέτουν όλη τη γκάμα των σύγχρονων απεικονιστικών εξετάσεων. Αυτό θα βοηθούσε 
πολύ τους ηλικιωμένους που χρειάζεται να εξεταστούν γιατί σε μία τέτοια περίπτωση 
δεν είναι απαραίτητη η μεταφορά τους σε μεγάλα τεταρτοβάθμια νοσοκομεία. 
Πρέπει ωστόσο να σημειωθεί ότι η παρούσα μελέτη αποτελεί μία καινοτομική 
αρχική μελέτη στην προσπάθεια καθορισμού αξιόπιστων βιοδεικτών στο περιφερικό 
αίμα για τη διάγνωση των ανευρυσμάτων της ανιούσας θωρακικής αορτής και έχει 
περιορισμούς οι οποίοι συνίσταται στο μέγεθος του δείγματος που αναλύθηκε και στην 
ισχύ της μελέτης που απορρέει από αυτό, στο ότι το σύνολο των ασθενών που 
αναλύθηκαν άνηκαν στην καυκάσια φυλή και συνεπώς δεν μπορεί να στηριχτεί στο 
παρόν στάδιο μία γενικευμένη εφαρμογή των αποτελεσμάτων σε όλες τις φυλές ή σε 
διάφορες υποομάδες οι οποίες δεν αντιπροσωπεύτηκαν στην παρούσα μελέτη. Επίσης, 
οι ηλικίες και το παρόν δείγμα ασθενών είναι αντιπροσωπευτικό του κλινικού 
πληθυσμού που είχε τα κριτήρια να υποβληθεί σε χειρουργική επέμβαση για 
αντικατάσταση του ανευρύσματος της ανιούσας θωρακικής αορτής. Το σημαντικό και 
καινοτομικό συμπέρασμα όμως της παρούσας μελέτης είναι ότι ουσιαστικά ανοίγει 
έναν πολύ ελπιδοφόρο δρόμο για την αξιόπιστη διάγνωση των ανευρυσμάτων της 
ανιούσας θωρακικής αορτής με τη χρήση απλών και φτηνών εξετάσεων (qRTPCR) 
περιφερικού αίματος, ειδικά στην περίπτωση που στη σημερινή εποχή τέτοιες εξετάσεις 
τείνουν να γίνουν καθημερινή ρουτίνα στα διαγνωστικά κέντρα. 

Εισαγωγή: Τα ανευρύσματα της ανιούσας θωρακικής αορτής αποτελούν μία δυνητικά 
θανατηφόρο νόσο και ταυτόχρονα αποτελούν μία σημαντική αιτία θανάτου στο 
γηρασμένο γενικό πληθυσμό. Οι μοριακοί μηχανισμοί που οδηγούν στο σχηματισμό 
αυτών των ανευρυσμάτων δεν είναι πλήρως γνωστοί. Στην παρούσα μελέτη 
διερευνήθηκε η υπόθεση ότι αλλαγές στην έκφραση των επιπέδων των κολλαγόνων που 
σχηματίζουν ινίδια συμβαίνουν κατά τη διαδικασία δημιουργίας του ανευρύσματος. 
Υλικό και μέθοδοι: Χειρουργικά δείγματα από ανθρώπινες ανιούσες θωρακικές αορτές 
από ασθενείς με εκφυλιστικά ανευρύσματα της ανιούσας θωρακικής αορτής 
συλλέχθηκαν και ταξινομήθηκαν ανάλογα με τη διάμετρο του ανευρύσματος σε μικρά, 
μεσαία και μεγάλα, τα οποία συγκρίθηκαν με φυσιολογικής διαμέτρου ανιούσες 
θωρακικές αορτές. Πέραν αυτών των αναλύσεων έγινε λεπτομερής πρωτεομική 
ανάλυση με απώτερο σκοπό να καθοριστούν βιοδείκτες στο περιφερικό αίμα με τη 
χρήση qRTPCR που θα επιτρέψουν την ταυτοποίηση των ανευρυσμάτων της ανιούσας 
θωρακικής αορτής πριν εμφανίσουν οξύ αορτικό διαχωρισμό ή ρήξη. 
Αποτελέσματα: Η ιστολογική ανάλυση, ο ανοσοφθορισμός, η ανοσοϊστοχημεία και η 
ηλεκτρονική μικροσκόπηση ανέδειξαν κατακερματισμό και αποδιοργάνωση των 
στοιχείων της θεμέλιας εξωκυττάριας ουσίας στα ανευρύσματα της ανιούσας 
θωρακικής αορτής σε σύγκριση με τη φυσιολογική αορτή, ενώ παρατηρήθηκε 
σημαντική αύξηση της έκφρασης του κολλαγόνου ΧΙα1 στις ανευρυσματικές περιοχές 
με κυστική εκφύλιση του μέσου χιτώνα. Στο ηλεκτρονικό μικροσκόπιο παρατηρήθηκε 
μία στατιστικά σημαντική μείωση κατά 25% (Ρ<0.001) της διαμέτρου των ινιδίων 
κολλαγόνου στα ανευρύσματα. Η ανάλυση qRTPCR έδειξε ότι τα ελάσσονα 
κολλαγόνα V και ΧΙα1 ήταν σημαντικά και γραμμικά αυξημένα σε σχέση με το 
μέγεθος του ανευρύσματος σε σύγκριση με τη φυσιολογική αορτή (Ρ<0.001). Η 
ανάλυση Western blot έδειξε ότι τα κολλαγόνα Ι και ΙΙΙ ήταν σημαντικά μειωμένα ενώ 
τα κολλαγόνα V και ΧΙα1 ήταν σημαντικά αυξημένα και σε γραμμική συσχέτιση με το 
μέγεθος του ανευρύσματος (Ρ<0.001 για όλες τις περιπτώσεις). Πέντε βιοδείκτες στο 
περιφερικό αίμα βρέθηκαν ότι είναι κατάλληλοι για την ανίχνευση και ταυτοποίηση 
των ανευρυσμάτων της ανιούσας θωρακικής αορτής. Ανάλυση 41 δειγμάτων 
περιφερικού αίματος (19 μικρά ανευρύσματα, 13 μεσαία και 9 μεγάλα) έδειξε ότι η 
υπερέκφραση 3 από τους 5 βιοδείκτες έχει 100% ειδικότητα και 79% ευαισθησία στην 
ταυτοποίηση ανευρυσμάτων της ανιούσας θωρακικής αορτής μεγέθους άνω των 4.0cm 
σε άνδρες και γυναίκες. 
Συμπεράσματα: Τα αυξημένα επίπεδα mRNA και πρωτεϊνών του κολλαγόνου V και 
ΧΙα1 σχετίζονται γραμμικά με το μέγεθος του ανευρύσματος της ανιούσας θωρακικής 
αορτής και συμμετέχουν σε ένα μηχανισμό που περιγράφεται για πρώτη φορά και ο 
οποίος συμβάλει στη γένεση και την αύξηση των ανευρυσμάτων της ανιούσας 
θωρακικής αορτής. Η ικανότητα της γρήγορης αξιολόγησης της ύπαρξης ανευρύσματος 
της ανιούσας θωρακικής αορτής με βιοδείκτες που ανιχνεύονται στο περιφερικό αίμα 
έρχεται να διευκολύνει περαιτέρω τον κλινικό ιατρό και τον χειρουργό. 
