Ορκίζομαι στο θεό Απόλλωνα τον ιατρό και στο θεό Ασκληπιό και στην 
Υγεία και στην Πανάκεια και επικαλούμενος τη μαρτυρία όλων των θεών 
ότι θα εκτελέσω κατά τη δύναμη και την κρίση μου τον όρκο αυτόν και 
τη συμφωνία αυτή. Να θεωρώ τον διδάσκαλό μου της ιατρικής τέχνης 
ίσο με τους γονείς μου και την κοινωνό του βίου μου. Και όταν 
χρειάζεται χρήματα να μοιράζομαι μαζί του τα δικά μου. Να θεωρώ την 
οικογένειά του αδέλφια μου και να τους διδάσκω αυτήν την τέχνη αν 
θέλουν να την μάθουν χωρίς δίδακτρα ή άλλη συμφωνία. Να μεταδίδω 
τους κανόνες ηθικής, την προφορική διδασκαλία και όλες τις άλλες 
ιατρικές γνώσεις στους γιους μου, στους γιους του δασκάλου μου και 
στους εγγεγραμμένους μαθητές που πήραν τον ιατρικό όρκο, αλλά σε 
κανέναν άλλο. Θα χρησιμοποιώ τη θεραπεία για να βοηθήσω τους 
ασθενείς κατά τη δύναμη και την κρίση μου, αλλά ποτέ για να βλάψω ή 
να αδικήσω. Ούτε θα δίνω θανατηφόρο φάρμακο σε κάποιον που θα μου 
το ζητήσει, ούτε θα του κάνω μια τέτοια υπόδειξη. Παρομοίως, δεν θα 
εμπιστευτώ σε έγκυο μέσο που προκαλεί έκτρωση. Θα διατηρώ αγνή και 
άσπιλη και τη ζωή και την τέχνη μου. Δεν θα χρησιμοποιώ νυστέρι ούτε 
σε αυτούς που πάσχουν από λιθίαση, αλλά θα παραχωρώ την εργασία 
αυτή στους ειδικούς της τέχνης. Σε όσα σπίτια πηγαίνω, θα μπαίνω για 
να βοηθήσω τους ασθενείς και θα απέχω από οποιαδήποτε εσκεμμένη 
βλάβη και φθορά, και ιδίως από γενετήσιες πράξεις με άνδρες και 
γυναίκες, ελεύθερους και δούλους. Και όσα τυχόν βλέπω ή ακούω κατά 
τη διάρκεια της θεραπείας ή και πέρα από τις επαγγελματικές μου 
ασχολίες στην καθημερινή μου ζωή, αυτά που δεν πρέπει να μαθευτούν 
παραέξω δεν θα τα κοινοποιώ, θεωρώντας τα θέματα αυτά μυστικά. 

Αν τηρώ τον όρκο αυτό και δεν τον παραβώ, ας χαίρω πάντοτε 
υπολήψεως ανάμεσα στους ανθρώπους για τη ζωή και για την τέχνη μου. 
Αν όμως τον παραβώ και επιορκήσω, ας πάθω τα αντίθετα. 

Ευχαριστώ θερμά τα μέλη της τριμελούς μου επιτροπής καθηγητές κ. Γ.Πάγκαλη, 
κ. Θ. Οικονομόπουλο και την κα Α.Τραυλού.
Ευχαριστώ επίσης ιδιάιτερα τις κες Ε.Μερκούρη και Α.Γιαλεράκη για την αμέριστη βοήθεια 
τους, υπομονή και υποστήριξη καθώς και την τεχνολόγο της αιμοδοσίας του Γ.Ν.Νίκαιας 
Π.Καρυδά για την έμπρακτη και πραγματικά πολύτιμη βοήθεια της. 
Ευχαριστώ επίσης την κα Ε. Μελισσάρη Διευθύντρια του Ωνάσειου Καρδιοχειρουργικού 
Κέντρου για την επιστημονική της βοήθεια και τις πολύτιμες συμβουλές της 
Τέλος ευχαριστώ την οικογένεια μου την Μέλανι, την Ιουλία και τον Αλέξανδρο που μου 
δίνουν λόγο για να συνεχίζω και να υπάρχω. 

Το γεγονός ότι η θρομβοεμβολική νόσος αποτελεί την κύρια αιτία θανάτου στις 
ανεπτυγμένες χώρες έχει οδηγήσει την επιστημονική κοινότητα στη συνεχή αναζήτηση 
οποιασδήποτε αιτίας μπορεί να παρεμβαίνει στον αιμοστατικό μηχανισμό ιδιαίτερα στην 
ρύθμιση του μηχανισμού της πήξης προκειμένου να εντοπίσει νέους προθρομβωτικούς 
παράγοντες. 
Πρόσφατες μελέτες ανακάλυψαν το σύστημα της πρωτεΐνης Ζ/ZPI. In vitro μελέτες 
υποστηρίζουν τον σημαντικό ρόλο του συστήματος PZ/ZPI στη ρύθμιση του αιμοστατικού 
μηχανισμού, υποδηλώνοντας ισχυρή αντιπηκτική δράση, ρυθμίζοντας κατά παράδοξο 
τρόπο τόσο τη δράση του συστήματος της δεκάσης όσο και αυτή της προθρομβινάσης. 
Πραγματικά η ZPI αναστέλλει τους ενεργοποιημένους παράγοντες FXa, FXIa και FIXa 
μέσω διαφορετικών οδών, που δεν ακολουθούν απαραίτητα τις τυπικές αλληλεπιδράσεις 
των πρωτεασών της σερπίνης. 
Επιπλέον δεν έχει αποκλειστεί η ανεξάρτητη και αυτόνομη δράση της πρωτεΐνης Z, ενώ 
μελέτες σε ζωικά μοντέλα υποδηλώνουν ότι ανεπάρκειες της σερπίνης ή του 
συμπαράγοντα της μπορεί να έχουν προθρωμβωτική δράση. Μελέτες αναφορικά με τον 
ρόλο της πρωτεΐνης Ζ στην πρόκληση θρομβωτικών επιπλοκών είναι αντικρουόμενες. 
Ενδεικτικά αναφέρουμε ότι μελέτες των Vasse et al και των Heeb et al. συσχετίζουν τα 
χαμηλά επίπεδα της πρωτεΐνης Ζ με αυξημένο κίνδυνο εμφάνισης ισχαιμικών αγγειακών 
εγκεφαλικών επεισοδίων ενώ αντίθετα μελέτες των Kobelt και συνεργατών συσχετίζουν 
τον αυξημένο κίνδυνο εμφάνισης ισχαιμικών αγγειακών εγκεφαλικών με υψηλά επίπεδα 
πρωτεΐνης Ζ. Σε αντίθεση και με τους δύο ερευνητές έρχονται οι μελέτες των Lopaciuk και 
McQuillan οι οποίοι δεν βρίσκουν καμιά συσχέτιση μεταξύ των επιπέδων της πρωτεΐνης Ζ 
και του κινδύνου εμφάνισης ισχαιμικών αγγειακών εγκεφαλικών. 
Σε αυτό που συμφωνούν όλοι οι ερευνητές είναι στο γεγονός ότι ο παθοφυσιολογικός 
ρόλος του συστήματος PZ/ZPI στους ανθρώπους δεν έχει πλήρως διευκρινιστεί. Δύο 
μεταλλάξεις του γονιδίου της ZPI έχουν ενοχοποιηθεί για την αύξηση του κινδύνου 
εμφάνισης φλεβικής θρόμβωσης, όμως αυτό δεν επιβεβαιώνεται από άλλες μελέτες. 
Παρόμοια δεν έχει επιβεβαιωθεί πλήρως η συσχέτιση της έλλειψης PZ με την εμφάνιση 
θρόμβωσης, όμως υπάρχουν ενδείξεις ότι η συσχέτιση της με άλλους παράγοντες 
θρομβοφιλίας ενδεχομένως αυξάνει τον κίνδυνο θρόμβωσης. Συγκρινόμενη με άλλα 
αντιπηκτικά συστήματα ο ρόλος του συμπλέγματος PZ/ZPI φαίνεται να προσομοιάζει με 
αυτόν του συμπαράγοντα II της ηπαρίνης και λιγότερο με αυτόν της αντιθρομβίνης. 

Η δική μας προσπάθεια μάλλον θα μπορούσαμε να πούμε ότι έρχεται να υποστηρίξει την 
πλευρά των ερευνητών που συσχετίζουν την εμφάνιση θρομβωτικών επιπλοκών με 
αυξημένα επίπεδα της πρωτεΐνης Ζ. Με δεδομένα τα αντικρουόμενα αποτελέσματα της 
διεθνούς βιβλιογραφίας αναφορικά με τον ακριβή ρόλο και τη συμμετοχή του 
συμπλέγματος PZ/ZPI στο φαινόμενο της θρόμβωσης πιθανή επέκταση της έρευνας στην 
κατεύθυνση μελέτης ενδεχομένων μεταλλάξεων ή/και πολυμορφισμών του συμπλέγματος 
PZ/ZPI να μπορούσε να δώσει μία αξιόπιστη ερμηνεία των ευρημάτων. Πάντως είναι 
σίγουρο ότι θα χρειαστούν νέες και μεγαλύτερες μελέτες προκειμένου να αποδειχθεί ο 
ακριβής ρόλος του συμπλέγματος PZ/ZPI καθώς και η πιθανή συμμετοχή του στην 
εμφάνιση θρομβωτικών επιπλοκών. 

Η αιμόσταση είναι ένας αμυντικός μηχανισμός του οργανισμού που αποσκοπεί 
στον έλεγχο της αιμορραγίας μετά τον τραυματισμό ενός αγγείου και επομένως στη μη 
απώλεια αίματος ενός ιστούοργάνου ιδιαίτερα σημαντικού για τη διατήρηση της ζωής. 
Με τον όρο αιμόσταση εννοούμε σήμερα έναν πολύπλοκο μηχανισμό αλληλοδιάδοχων 
και αλληλοενεργοποιούμενων αντιδράσεων μεταξύ διαφόρων παραγόντων, κυτταρικών 
(ενδοθήλιο- έμμορφα στοιχεία του αίματος), ιστικών (από το αγγειακό τοίχωμα και τους 
ιστούς) και τέλος πρωτεϊνών του πλάσματος. 
Η κλασσική διάκριση σε αρχική αιμόσταση, πήξη και ινωδόλυση έχει σήμερα 
μόνο διδακτική σημασία, γιατί είναι γνωστό πως οι τρείς αυτοί μηχανισμοί εξελίσσονται 
ταυτόχρονα και εμφανίζουν σημαντικές αλληλεπιδράσεις. 
Σαν αρχική αιμόσταση περιγράφονται τα φαινόμενα από τη χρονική στιγμή της 
βλάβης του αγγείου μέχρι το σχηματισμό του πρώτου αιμοπεταλιακού θρόμβου. Κύριοι 
πρωταγωνιστές σε αυτή τη φάση είναι τα αιμοπετάλια, τα ενδοθηλιακά κύτταρα και το 
υπενδοθήλιο. 
Τα αιμοπετάλια είναι κύτταρα με την ευρεία έννοια του όρου, παράγονται από τα 
μεγακαρυοκύτταρα υπο την επίδραση διαφόρων αυξητικών παραγόντων, κυρίως όμως 
της θρομβοποιητίνης. Η δομή των αιμοπεταλίων χαρακτηρίζεται από την 
κυτταροπλασματική μεμβράνη, που έχει κλασσική κατασκευή αποτελούμενη από δύο 
στρώματα λιπιδίων με ενσωματωμένα πρωτεϊνικά μόρια. Ο ενδοπλασματικός χώρος 
χαρακτηρίζεται από την παρουσία διαφόρων έγκλειστων (α, δ, λυσοσωμάτια), 
μικροινιδίων, μιτοχονδρίων καθώς και ενός σύνθετου σωληναριακού συστήματος, που 
φέρνει σε επικοινωνία το εσωτερικό του κυττάρου με την εξωτερική μεμβράνη. 
Βασικά στοιχεία στη δομή της μεμβράνης των αιμοπεταλίων αποτελούν 
τα γλυκοπρωτεινικά μόρια που είναι ενσωματωμένα σε αυτήν. Οι γλυκοπρωτείνες σε 
διάφορους συνδυασμούς σχηματίζουν συμπλέγματα που λειτουργούν σαν υποδοχείς 
προσδεμάτων από το περιβάλλον των αιμοπεταλίων. Η σύνδεση υποδοχέα-
προσδέματος αποτελεί φαινόμενο που οδηγεί είτε στην ενεργοποίηση του αιμοπεταλίου 
είτε στη σύνδεση του με άλλα αιμοπετάλια, με ενδοθηλιακά ή άλλα κύτταρα, και με την 
υπενδοθηλιακή στιβάδα. Η ονοματολογία των γλυκοπρωτεινών δεν είναι ακόμα 
ομοιογενής. Η περιγραφή φυσικοχημικών ιδιοτήτων, η χρονολογική σειρά της 
ανακάλυψης τους καθώς και τα κοινά δομικά χαρακτηριστικά είχαν σαν αποτέλεσμα 
ένας υποδοχέας να είναι γνωστός με πολλά ονόματα. Στον πίνακα 1 παρατίθενται οι 
κυριότεροι υποδοχείς μορίων κυτταρικής προσκόλλησης και οι υποδοχείς 
ενεργοποιητών της μεμβράνης των αιμοπεταλίων. 

Οι λειτουργίες των γλυκοπρωτεινικών μορίων της μεμβράνης συνοψίζονται ως εξής: 
α) αποτελούν υποδοχείς μορίων κυτταρικής πρόσφυσης, β) αποτελούν υποδοχείς 
ενεργοποιητών ή ανταγωνιστών της λειτουργίας των αιμοπεταλίων γ) συμβάλλουν στη 
σταθεροποίηση της συμμετρίας της μεμβράνης, δ) συμβάλλουν ενεργά στη μετάδοση 
διεγέρσεων από το εξωτερικό στο εσωτερικό του κυττάρου ε) χρησιμεύουν σαν οδηγοί 
για την αποδομή των αιμοπεταλίων στ) συμβάλλουν στην αλληλεπίδραση των 
αιμοπεταλίων με άλλα κύτταρα όπως ενδοθηλιακά κύτταρα, ουδετερόφιλα, καρκινικά 
κύτταρα, μικρόβια. Οι σπουδαιότεροι υποδοχείς της μεμβράνης των αιμοπεταλίων 
θεωρούνται ο υποδοχέας του ινωδογόνου, ο υποδοχέας του 
παράγοντα Willebrand, οι υποδοχείς του κολλαγόνου 
και ο υποδοχέας της θρομβίνης.

Αρχές της υδροδυναμικής επιβάλλουν στα αιμοπετάλια σαν ελαφρότερα κύτταρα να 
κυκλοφορούν στα εξωτερικά στρώματα του ρεύματος ροής, πολύ κοντά στα τοιχώματα 
των αγγείων, πράγμα που υποβοηθά σημαντικά την λειτουργία τους. Στην 
αλληλεπίδραση των αιμοπεταλίων με το περιβάλλον τους διακρίνουμε τρείς μορφές 
αντιδράσεων: 
α) αλληλεπίδραση αιμοπεταλίων και υπενδοθηλίου: η υπενδοθλιακή εξωκυττάρια ουσία 
είναι πλούσια σε μόρια κυτταρικής προσκόλλησης όπως φιμπρονεκτίνη, λαμινίνη, 
κολλαγόνο I και III και κατά τόπους παράγοντα Willebrand. Μετά από μια περιορισμένη ή 
εκτεταμένη βλάβη του τοιχώματος του αγγείου που έχει σαν αποτέλεσμα την αποκάλυψη 
των υπενδοθηλιακών στιβάδων, το αιμοπετάλιο χωρίς ακόμα να ενεργοποιηθεί είναι σε 
θέση να προσκολληθεί στη φιμπρονεκτίνη και λαμινίνη με αντίστοιχους υποδοχείς της 
μεμβράνης του. Αυτή η ήρεμη αρχικά προσκόλληση το φέρνει σε άμεση επαφή με το 
κολλαγόνο το οποίο διεγείρει τους ειδικούς υποδοχείς του επάνω στο αιμοπετάλιο. Οι 
υψηλές ταχύτητες ροής μπορούν να οδηγήσουν σε ταχεία και απευθείας 
προσκόλληση των αιμοπεταλίων στο κολλαγόνο ή τον παράγοντα Willebrand. Η 
διέγερση αυτή εκλύει μια σειρά αντιδράσεων που παίρνει εκρηκτικές 
διαστάσεις και καταλήγει στην πλήρη ενεργοποίηση του αιμοπεταλίου με την αντίδραση 
απελευθέρωσης. Η μετάδοση της διέγερσης αυτής έχει δύο κατευθύνσεις. Πρώτα 
διεγείρεται ένα σύστημα πρωτεϊνών που βρίσκονται αμέσως κάτω από την μεμβράνη, οι 
οποίες φωσφορυλιώνονται και διεγείρουν αντίστροφα από μέσα 
άλλους σημαντικούς υποδοχείς όπως GPIIb/IIIa και Ib/V/IX. Οι τελευταίοι 
προσκολλώνται σε μόρια κυτταρικής προσκόλλησης τόσο του υπενδοθηλίου όσο και του 
πλάσματος εφόσον αποτελούν φυσικό πρόσδεμα τους. Έτσι π.χ εκτός από το 
κολλαγόνο οι νέοι εμφανισθέντες υποδοχείς μπορούν να προσκολληθούν σε μόρια 
παράγοντα Willebrand ή σε νέα μόρια φιμπρονεκτίνης και έτσι να ισχυροποιηθεί 
σημαντικά η πρόσφυση του αιμοπεταλίου στην υπενδοθηλιακή στιβάδα. Παράλληλα με 
αυτή την ενεργοποίηση ένα άλλο φαινόμενο που εξελίσσεται ραγδαία είναι η αντίδραση 
απελευθέρωσης. Η φωσφορυλίωση που αναφέραμε προηγουμένως 
οδηγεί και σε μαζική μετακίνηση ιόντων Ca στο σωληναριακό σύστημα με αποτέλεσμα 
την απότομη συστολή των συσταλτών πρωτεϊνών αυτού του συστήματος. Αυτή η 
σύσπαση αλλάζει θεαματικά την γεωμετρία του αιμοπεταλίου, που τώρα μοιάζει με 
ακτινωτή σφαίρα, και προκαλεί εξώθηση του περιεχομένου των εγκλείστων προς την 
πλασματική επιφάνεια. Αυτό μεγιστοποιεί την ενεργοποίηση ίδιων υποδοχέων αλλά και 
άλλων αιμοπεταλίων καθόσον τα έγκλειστα εν μέρει περιέχουν καθαρούς ενεργοποιητές 
(ADP, σεροτονίνη, θρομβοξάνη). Ταυτόχρονα η μετακίνηση ιόντων και ενέργειας στο 
εσωτερικό του αιμοπεταλίου προκαλεί και μια αναστροφή των λιπιδίων της 
μεμβράνης φέρνοντας στην εξωτερική επιφάνεια του αιμοπεταλίου ενεργά φωσφολιπίδια 
(φωσφατιδυλοσερίνη) που είναι απαραίτητα για την εξέλιξη των αντιδράσεων των 
παραγόντων πήξης του αίματος. Έτσι το αιμοπετάλιο προσφέρει μια επιφάνεια όπου με 
ευκολία ενεργοποιούνται οι παράγοντες πήξεως και σχηματίζονται τα πρώτα ίχνη 
θρομβίνης, η οποία εκτός των άλλων είναι και ισχυρός ενεργοποιητής των αιμοπεταλίων. 
Η αντίδραση απελευθέρωσης συμβάλλει ενεργά σε αυτό γιατί απελευθερώνει 
παράγοντα V και X που βρίσκονται αποθηκευμένοι στα έγκλειστα. Εκτός από το 
υπενδοθήλιο επιφάνειες που είναι πλούσιες σε ακινητοποιημένο ινωδογόνο, ινική ή 
παράγοντα Willebrand, όπως π.χ. θρόμβοι ή κύτταρα με εναποθέσεις ινικής, προκαλούν 
αυτόματη πρόσφυση αιμοπεταλίων ενώ είναι γνωστό ότι σε υγρή φάση τα ίδια μόρια δεν 
προσκολλώνται στους αντίστοιχους τους υποδοχείς χωρίς προηγούμενη ενεργοποίηση. 
Για την σύνδεση αυτή είναι απαραίτητη η υψηλή ταχύτητα ροής των αιμοπεταλίων. 
β) αλληλεπίδραση αιμοπεταλίων με αιμοπετάλια: Τα ενεργοποιημένα αιμοπετάλια 
βρισκόμενα σε απόσταση επαφής ενώνονται μεταξύ τους μέσω κοινών μορίων 
κυτταρικής πρόσφυσης όπως το ινωδογόνο, ο παράγοντας Willebrand, η βιτρονεκτίνη και 
η φιμπρονεκτίνη, τα οποία χρησιμεύουν σαν συνδετικοί κρίκοι. Το μεγαλύτερο ρόλο στη 
συγκόλληση αιμοπεταλίων με αιμοπετάλια παίζει το ινωδογόνο γιατί ο υποδοχέας του 
είναι ο πολυπληθέστερος στην επιφάνεια με 80000-100000 συμπλέγματα ανά 
αιμοπετάλιο. Η ενεργός περιοχή σύνδεσης του ινωδογόνου στον υποδοχέα του θεωρείται 
ότι είναι η γνωστή αλληλουχία αμινοξέων της Αα αλύσου RGD (ArgGlyAsp). Πρόσφατα 
όμως αποδείχθηκε ότι βασικότερο ρόλο παίζει ένα δωδεκαπεπτίδιο στο καρβοξυτελικό 
άκρο της γαλύσου και οι RGD θέσεις είναι δευτερεύουσας σημασίας. Ο υποδοχέας του 
ινωδογόνου αποδείχτηκε ο πιο σπουδαίος υποδοχέας από πλευράς 
λειτουργικότητας, γιατί οι περισσότεροι δρόμοι ενεργοποίησης των αιμοπεταλίων (ADP, 
σεροτονίνη, κολλαγόνο, επινεφρίνη, θρομβίνη, θρομβοξάνη) καταλήγουν σε 
ενεργοποίηση του. Ο υποδοχέας ανήκει στην οικογένεια των ιντεγκρινών και είναι 
ετεροδιμερές μόριο αποτελούμενο από α και β άλυσο. Η ενεργός περιοχή σύνδεσης του 
με το πρόσδεμα δέχεται την αλληλουχία αμινοξέων RGD. Για αυτό και έχει πλέον του 
ενός προσδέματα καθότι το τριπεπτίδιο RGD υπάρχει σε όλα αυτά τα μόρια (ινωδογόνο, 
φιμπρονεκτίνη, παράγοντας Willebrand, βιτρονεκτίνη, θρομβοσπονδίνη). Έτσι ο 
υποδοχέας αυτός παίζει σημαντικό ρόλο στην κυτταρική πρόσφυση, στην έκπτυξη και 
στη συγκόλληση ή συσσώρευση των αιμοπεταλίων καθώς και στην μετάδοση 
διεγέρσεων μέσω της μεμβράνης. 
γ) αλληλεπίδραση αιμοπεταλίων με ενδοθηλιακά κύτταρα: Τα άθικτα ενδοθηλιακά 
κύτταρα αποτελούν τη φυσιολογική προστασία του τοιχώματος των αγγείων όσον αφορά 
στην ενεργοποίηση του μηχανισμού της αιμόστασης. Ούτε τα αιμοπετάλια ούτε οι 
μηχανισμοί της πήξης μπορούν να ενεργοποιηθούν σε αυτήν την επιφάνεια υπο 
φυσιολογικές συνθήκες. Η παρατήρηση ότι μερικές φορές ενεργοποιημένα αιμοπετάλια ή 
και σε κατάσταση ηρεμίας ακόμη μπορούν να προσκολληθούν σε φαινομενικά άθικτα 
ενδοθηλιακά κύτταρα οδήγησε στη γνώση ότι η πρόσφυση αυτή οφείλεται σε 
αλληλεπίδραση υποδοχέων και προσδεμάτων που εμφανίζονται μετά από ενεργοποίηση 
των ενδοθηλιακών κυττάρων. Τα ενδοθηλιακά κύτταρα εάν ενεργοποιηθούν π.χ. με 
θρομβίνη ή με TNF εμφανίζουν στην επιφάνεια τους μια σειρά από υποδοχείς μορίων 
πρόσφυσης τους ICAM1,VCAM1, P και ΕSelectin, PECAM1 καθώς και την ιντεγκρίνη 
αvβ3. Οι υποδοχείς αυτοί μπορεί να συνδεθούν με προσδέματα που είτε είναι κοινά 
για άλλους υποδοχείς των αιμοπεταλίων είτε βρίσκονται ήδη στην μεμβράνη των 
αιμοπεταλίων. Στην μεμβράνη των ενεργοποιημένων αιμοπεταλίων υπάρχει το 
πρόσδεμα (CD40L) του υποδοχέα CD40που μέχρι σχετικά πρόσφατα πιστευόταν ότι 
βρίσκεται μόνο στα Ταλεμφοκύτταρα. Η σύζευξη CD40CD40L αποτελεί ισχυρό 
ερέθισμα για το ενδοθηλιακό κύτταρο να συνθέσει και να εμφανίσει στην επιφάνεια του 
ιστικό παράγοντα καθώς και υποδοχείς μορίων κυτταρικής πρόσφυσης με αποτέλεσμα 
την μεγιστοποίηση της προσκόλλησης όχι μόνο αιμοπεταλίων αλλά και λευκών 
αιμοσφαιρίων στην ενδοθηλιακή στιβάδα του τοιχώματος των αγγείων. 

Στην αιμόσταση είναι γνωστοί οι ομοιοστατικοί μηχανισμοί των αντιδράσεων 
ενεργοποίησης της πήξης και ινωδόλυσης. Για την αρχική αιμόσταση δεν είχαν 
περιγραφεί αντίστοιχες προστατευτικές λειτουργίες, όπως π.χ. ο αυτοπεριορισμός της 
επέκτασης του αιμοπεταλιακού θρόμβου πέραν της περιοχής της αρχικής 
ενεργοποίησης. Η διερεύνηση της λειτουργίας των υποδοχέων της μεμβράνης επέτρεψε 
την περιγραφή τριών μηχανισμών σαν βάσιμες υποθέσεις για την εξήγηση αυτού του 
αυτοέλεγχου: α) το φαινόμενο της συνεχούς διακίνησης των υποδοχέων από το 
εξωτερικό στο εσωτερικό του κυττάρου(outsidein trafficking) μειώνει τον αριθμό των 
ενεργοποιημένων υποδοχέων στην εξωτερική επιφάνεια του αιμοπεταλίου, β) το 
φαινόμενο της σημαντικής ελάττωσης των υποδοχέων ινωδογόνου στην ελεύθερη 
επιφάνεια του αιμοπεταλίου όταν αυτό προσκολληθεί σε υπόστρωμα υψηλής 
περιεκτικότητας σε ινωδογόνο ή ινική, με αποτέλεσμα την επιβράδυνση της πρόσφυσης 
επιπλέον αιμοπεταλίων στην επιφάνεια των πρώτων και γ) η ανακάλυψη μιας εκτοADP-
άσης στην επιφάνεια των φυσιολογικών ενδοθηλιακών κυττάρων, η οποία εξουδετερώνει 
το ADP που προέρχεται από την τοπική ενεργοποίηση αιμοπεταλίων, επιβραδύνοντας 
έτσι δυνητικά την ανεξέλεγκτη ενεργοποίηση περισσοτέρων αιμοπεταλίων. 

Πρωτοπαθείς βλάβες των υποδοχέων της μεμβράνης των αιμοπεταλίων εκδηλώνονται 
κλινικά σαν ήπιες ή βαριές αιμορραγικές διαθέσεις με αιμορραγίες στους βλενογόνους και 
στο δέρμα. Είναι γνωστές σαν θρομβοπάθειες , κυριότερες των οποίων είναι η 
θρομβασθένεια Glanzamnn (έλλειψη ή δυσλειτουργία του GOIIb/IIIa) και η θρομβοπάθεια 
BernardSouliet. Βλάβες άλλων υποδοχέων όπως GPIa/IIa GPIV, GPVI 
εκδηλώνονται πολύ ήπια και συχνά γίνονται αντιληπτές μόνο όταν συνυπάρχουν και 
άλλες κυρίως επίκτητες διαταραχές της αιμόστασης. Η ίδια αλληλεπίδραση υποδοχέων 
και μορίων πρόσφυσης κάτω από διαφορετικές συνθήκες μπορεί να έχει συχνά 
βλαπτικές συνέπειες. Σημαντικό ρόλο στην παθογένεια των αποφρακτικών 
αρτηριοπαθειών παίζουν η πρόσφυση αιμοπεταλίων και η ενσωμάτωση θρόμβου στο 
σημείο της βλάβης. Η ανακάλυψη ιστικού παράγοντα μέσα στην αθηρωματική πλάκα 
που οδηγεί στην ενεργοποίηση της πήξης και σχηματισμό θρομβίνης και η διήθηση της 
πλάκας από παράγοντα Willebrand διευκολύνουν την ενεργοποίηση και εναπόθεση 
αιμοπεταλίων επάνω στην πλάκα και στο ενεργοποιημένο ενδοθήλιο. Παράγωγα αυτής 
της ενεργοποίησης όπως το ADP ο αυξητικός παράγοντας των αιμοπεταλίων και η 
θρομβίνη διεγείρουν τον πολλαπλασιασμό των λείων μυϊκών ινών. Τα αιμοπετάλια 
παράλληλα ενεργοποιούν το ενδοθήλιο στο οποίο προσκολλώνται ευκολότερα 
μονοπύρηνα κύτταρα και μακροφάγα, τα οποία με τη σειρά τους επιδεινώνουν την τοπική 
φλεγμονώδη αντίδραση με παραγωγή κυτοκινών και αποτέλεσμα την προαγωγή της 
αρτηριοσκλήρυνσης και την στένωσης του αγγείου με τις γνωστές συνέπειες. 

Ο μηχανισμός της πήξεως του αίματος περιλαμβάνει ένα σύνολο αλληλοδιάδοχων 
ενεργοποιήσεων των πρωτεϊνών του πλάσματος (παράγοντες πήξεως), οι οποίες με το 
σχηματισμό ενζυμικών συμπλεγμάτων οδηγούν στην παραγωγή θρομβίνης και 
σχηματισμό ινικής. Η πήξη του αίματος ως ενιαίο φαινόμενο αυτοελέγχεται από την 
παρουσία των φυσικών ανασταλτών της, από τον αυτοκαταλυτικό ρόλο της θρομβίνης 
που περιορίζει την υπέρμετρη παραγωγή της και από την ικανότητα κάθαρσης των 
ενεργοποιημένων παραγόντων της πήξης από το ήπαρ. Μία από τις πρώτες 
υποθέσεις για την έναρξη του μηχανισμού της πήξεως του αίματος, ως μια σειρά 
αλληλοδιάδοχων αντιδράσεων με πρωτεΐνες του πλάσματος δημοσιεύθηκε το 1962 από 
τους Ratnoff και Davie. Ωστόσο η βιοχημική και φυσιολογική σημασία των αντιδράσεων 
αυτών παρέμεινε κατά μέγα μέρος ασαφής, διότι ήταν δύσκολο να απομονωθούν οι 
παράγοντες αυτοί σε καθαρή μορφή και να μελετηθούν οι ιδιότητες τους. Το 1964 ο 
MacFarlane πρότεινε πιο λεπτομερείς ερμηνείες για τους μηχανισμούς της πήξεως του 
αίματος. Στις ερμηνείες αυτές η δημιουργία του ινώδους προκύπτει από μία σειρά 
αντιδράσεων στις οποίες συμμετέχουν πρωτεΐνες του πλάσματος. Την εποχή εκείνη 
εθεωρείτο ότι όλες αυτές οι πρωτεΐνες εκτός από το ινωδογόνο μετατρέπονται σε ένζυμα 
(10, 11). Σήμερα όμως γνωρίζουμε ότι μερικές από τις πρωτεΐνες αυτές λειτουργούν ως 
συμπαράγοντες αν και χρειάζονται ενεργοποίηση με μικρού βαθμού πρωτεόλυση. Έτσι η 
φυσιολογική αιμόσταση θεωρείται ότι εξελίσσεται σαν μία σειρά αλληλοδιάδοχων 
αντιδράσεων που διέπονται από αυτοκαταλυτικούς μηχανισμούς και μηχανισμούς 
ανάδρασης (feedback), ενεργοποιείται από τη βλάβη του ενδοθηλίου και την επαφή του 
αίματος με τους υπενδοθηλιακούς ιστούς και εξισορροπείται από τη δράση ανασταλτικών 
μηχανισμών που και αυτοί υπόκεινται στους ίδιους αυτοκαταλυτικούς μηχανισμούς. 

Η έναρξη της πήξης του αίματος πραγματοποιείται όταν ο TF εκτίθεται σε ίχνη 
ενεργοποιημένου παράγοντα VII (FVIIa) που ήδη κυκλοφορεί στο αίμα γεγονός που 
εμφανίζεται ως συνέπεια ενδοθηλιακής ενεργοποίησης, συστηματικής φλεγμονής 
(πχ. ενδοτοξιναιμία, σηψαιμία) ή τοπικής θρομβωτικής ενεργοποίησης των κυττάρων που 
εκφράζουν TF στο αγγειακό δίκτυο. Το παραγόμενο σύμπλοκο FVIIa /TF, δηλαδή 
ο εξωγενής παράγοντας Xase (πρωτεϊνάση σερίνης), ενεργοποιεί τους εξαρτώμενους 
από τη βιταμίνη Κ ζυμογόνους παράγοντες ΙΧ (FIX) και Χ (FX). Οι μικρές ποσότητες του 
ενεργοποιημένου FX (FXa) μπορούν να παράγουν μικροποσότητες (pmol) θρομβίνης 
από προθρομβίνη, η οποία με τη σειρά της ενεργοποιεί τα αιμοπετάλια, με συνέπεια την 
έκθεση ανιονικών φωσφολιπιδίων στην επιφάνειά τους, και μετατρέπει τους 
συμπαράγοντες FV και FVIII που βρίσκονται σε ανενεργό μορφή, σε ενεργοποιημένο 
παράγοντα V (Va) και VIII (VIIIa), αντίστοιχα. Στη συνέχεια ο ενεργοποιημένος 
παράγοντας VIII συνδέεται με τον παράγοντα IXa μέσω επιφάνειας φωσφολιπιδίων 
(που μπορεί να προέρχεται από αιμοπετάλια ή μικροσωματίδια) για να διαμορφώσουν το 
σύμπλοκο του εγγενή παράγοντα Xase. Αυτό το σύμπλοκο ενεργοποιεί τον FX σε ένα 
πολύ υψηλότερο ποσοστό από ότι το σύμπλοκο FVIIa/TF (εξωγενής παράγοντας Χase). 
Kατόπιν, ο ενεργοποιημένος FX διαμορφώνει σε συνδυασμό με τον ενεργοποιημένο 
παράγοντα V (τον αρχικό ενεργοποιητή της προθρομβίνης) το σύμπλοκο 
προθρομβινάσης στην μεμβρανική επιφάνεια. Η πλέον μεγαλύτερη σε ποσότητα 
προκύπτουσα θρομβίνη ενεργοποιεί περαιτέρω τον πηκτικό μηχανισμό μέσω ενίσχυσης 
της παραγωγής της αλλά και με την ενισχυμένη ενεργοποίηση του παράγοντα ΧΙ, 
ολοκληρώνοντας έτσι την ενεργοποίηση των αιμοπεταλίων, του παράγοντα V και του 
παράγοντα VIII. Αυτή η μαζική παραγωγή θρομβίνης οδηγεί τελικά στην απόσπαση ανά 
δύο ινωδοπεπτιδίων από τις πολυπεπτιδικές αλύσους Α και Β του ινωδογόνου (2FpA και 
2FpB) με αποτέλεσμα την παραγωγή των μονομερών του ινωδογόνου τα οποία στη 
συνέχεια πολυμερίζονται και παράγουν την ινική, η οποία υπό την επίδραση του FXIII με 
ομοιπολικούς δεσμούς συντελεί στη παραγωγή του σταθερού ινώδους. 
Όλο το σύστημα της πήξης μετά την ενεργοποίησή του ελέγχεται από ανασταλτικούς 
μηχανισμούς γνωστούς και ως φυσικούς αντιπηκτικούς ενεργοποιητές που είναι οι 
αντιθρομβίνες, οι πρωτεΐνες C και ο συμπαράγοντας αυτών S και ο αναστολέας της οδού 
του ιστικού παράγοντα. 

Το ινωδολυτικό σύστημα του ανθρώπου αποτελεί ένα σύνολο ενζύμων και αναστολέων 
με κυριότερη λειτουργία την ενδαγγειακή διάλυση θρόμβων ινικής. Αποτελεί ακριβώς για 
αυτόν τον λόγο τον κύριο αμυντικό μηχανισμό που προστατεύει από τη θρόμβωση, 
περιορίζοντας τον υπέρμετρο σχηματισμό ινικής συμβάλλοντας καταυτόν τον τρόπο στην 
ομαλή λειτουργία του κυκλοφοριακού συστήματος.Το ινωδολυτικό σύστημα 
περιλαμβάνει ένα ανενεργό προένζυμο, το πλασμινογόνο, το οποίο αφού μετατραπεί σε 
ενεργό ένζυμο (πλασμίνη) διασπά την ινική σε διαλυτά προϊόντα. Δύο είναι τα κύρια 
ένζυμα που μετατρέπουν το πλασμινογόνο σε πλασμίνη: ο ιστικού τύπου ενεργοποιητής 
του πλασμινογόνου tPA και ο τύπου ουροκινάσης ενεργοποιητής του πλασμινογόνου, uPA. 
Αναστολή του ινωδολυτικού μηχανισμού μπορεί να συμβεί είτε στο επίπεδο των 
ενεργοποιητών του πλασμινογόνου από ειδικούς αναστολείς, είτε στο επίπεδο της πλασμίνης από την α2 αντιπλασμίνη. 
Όλα τα ένζυμα του ινωδολυτικού συστήματος ανήκουν στην οικογένεια των 
πρωτεασών σερίνης γιατί περιέχουν στην ενεργό θέση τους το αμινοξύ σερίνη (Ser). 
Το μόριο των πρωτεασών σερίνης αποτελείται από ορισμένες χαρακτηριστικές περιοχές 
με τις οποίες το ένζυμο αντιδρά με το υπόστρωμα ή τον ειδικό αναστολέα. 
Στο αμινοτελικό άκρο του μορίου εντοπίζονται οι περιοχές Κ (Kringle domains), που 
αποτελούνται από 80 περίπου αμινοξέα και έχουν τη μορφή τριπλής αγκύλης, 
οι περιοχές Ε, που είναι ομόλογες του επιδερμικού αυξητικού παράγοντα και οι περιοχές F, που ομοιάζουν με τις ομώνυμες δομές 
της φιμπρονεκτίνης. Στο καρβοξυτελικό άκρο του μορίου των πρωτεασών της σερίνης 
εντοπίζεται η ενεργός θέση του ενζύμου που περιέχει την καταλυτική τριάδα αμινοξέων 
SerAspHis. Οι αναστολείς του ινωδολυτικού συστήματος ανήκουν και αυτοί στην 
οικογένεια των σερπινών. 

Το γονίδιο του πλασμινογόνου βρίσκεται στο χρωμόσωμα 6. Το πλασμινογόνο 
παράγεται στο ήπαρ και η συγκέντρωση του είναι περίπου 200mg/L. Είναι 
γλυκοπρωτείνη ΜΒ 92KD και αποτελείται από 790 αμινοξέα που συνθέτουν μία 
πολυπεπτιδική άλυσο. Το μόριο του πλασμινογόνου περιέχει 5 περιοχές Κ (Kringle 
domains). Σε αυτές τις περιοχές εντοπίζονται «ειδικές θέσεις δέσμευσης Λυσίνης» με τις 
οποίες το πλασμινογόνο/πλασμίνη συνδέεται με την ινική και την α2 αντιπλασμίνη. 
Μετατροπή του πλασμινογόνου σε πλασμίνη γίνεται μετά από υδρόλυση του πεπτιδικού 
δεσμού Arg561Val562 από τους ενεργοποιητές του πλασμινογόνου. Το μόριο της 
πλασμίνης που δημιουργείται αποτελείται από δύο πεπτιδικές αλύσους: μία βαριά στο 
αμινοτελικό τμήμα και μία ελαφρά άλυσο στο καρβοξυτελικό τμήμα του μορίου. Στην 
ελαφρά άλυσο εντοπίζεται η ενεργός θέση του ενζύμου που περιέχει την καταλυτική 
τριάδα His 603, Asp 646, Ser 741 
Το γονίδιο του tPA βρίσκεται στο χρωμόσωμα 8. Παράγεται κυρίως από τα ενδοθηλιακά 
κύτταρα. Είναι γλυκοπρωτείνη ΜΒ 70 KD και αποτελείται από 527 αμινοξέα που 
συνθέτουν μια πολυπεπτιδική άλυσο. Στο πλάσμα συνήθως ανιχνεύεται υπό μορφή 
συμπλέγματος με τον PAI1 (95%) και η συγκέντρωση του στο πλάσμα είναι περίπου 1-5ng/ml, 
αλλά ποικίλει σημαντικά κάτω από διάφορες φυσιολογικές συνθήκες. Το μόριο 
του tPA αποτελείται από 4 διαφορετικές περιοχές, την περιοχή F, την 
περιοχή E, τις περιοχές Κ1 και Κ2, με τις οποίες αντιδρά και συνδέεται με την ινική 
και την ενεργό περιοχή του ενζύμου που περιέχει την χαρακτηριστική καταλυτική τριάδα 
των πρωτεασών της σερίνης His 322, Asp 371, Ser 478. 
Το γονίδιο της Ουροκινάσης βρίσκεται στο χρωμόσωμα 10. Υψηλές συγκεντρώσεις του 
ενζύμου ανιχνεύονται στα ούρα (200300ng/ml)ενώ η συγκέντρωση στο πλάσμα είναι 
περίπου 22ng/ml. Η Ουροκινάση είναι γλυκοπρωτείνη ΜΒ 54KD. Αποτελείται από 311 
αμινοξέα που συνθέτουν μία πεπτιδική άλυσο (ScuPA ή προουροκινάση). Υδρόλυση 
από την πλασμίνη, την καλλικρείνη τον παράγοντα XII, του πεπτιδικού δεσμού Lys 158-Ie 159 μετατρέπει 
την προουροκινάση σε ουροκινάση (tcuPA) που αποτελείται από δύο 
πεπτιδικές αλύσους. Το μόριο της ουροκινάσης περιέχει την περιοχή E και την περιοχή Κ στο αμινοτελικό τμήμα του μορίου ενώ 
η καταλυτική τριάδα αμινοξέων His 204, Asp 255, Ser 256 βρίσκεται στο καρβοξυτελικό 
τμήμα του μορίου. 

Η παρουσία ινικής διαδραματίζει καθοριστικό ρόλο στον ινωδολυτικό μηχανισμό γιατί 
πυροδοτεί και ενισχύει την αντίδραση μεταξύ πλασμινογόνου και tPA με τελικό 
αποτέλεσμα τη δημιουργία πλασμίνης. Η πλασμίνη που δημιουργείται προκαλεί 
υδρολυτική διάσπαση της ινικής σε διαλυτά προϊόντα (f DPs). Η ινική απορροφά στην 
επιφάνεια της tPA και πλασμινογόνο και σχηματίζει ένα τριαδικό σύμπλεγμα. 
Η σύνδεση του πλασμινογόνου με την ινική επιτυγχάνεται μέσω των θέσεων «δέσμευσης 
λυσίνης» που υπάρχουν στις περιοχές Κ1 και Κ2 του πλασμινογόνου και 
συμπληρωματικών θέσεων στην ινική που περιέχουν το αμινοξύ λυσίνη, ενώ η σύνδεση 
του tPA με την ινική γίνεται μέσω των περιοχών F και Κ2 του tPA. Με τον τρόπο αυτό 
αυξάνεται σημαντικά η τοπική συγκέντρωση του πλασμινογόνου στην επιφάνεια της 
ινικής και ο ρυθμός ενεργοποίησης του πλασμινογόνου από τον tPA γίνεται 23 φορές 
μεγαλύτερος σε σύγκριση με τον ρυθμό ενεργοποίησης απουσία ινικής. Η πλασμίνη που 
σχηματίζεται στην επιφάνεια της ινικής προστατεύεται από τη δράση της α2 
αντιπλασμίνης λόγω κατάληψης των θέσεων «δέσμευσης λυσίνης» και της ενεργού 
περιοχής του ενζύμου από την ινική (ημιπερίοδος ζωής 10-100sec). Αντίθετα όταν 
δημιουργείται ελεύθερη πλασμίνη αναστέλλεται ταχέως από την α2 αντιπλασμίνη 
(ημιπερίοδος ζωής 0.1sec). Η ουροκινάση (tcuPA) ενεργοποιεί χωρίς διάκριση και 
μετατρέπει σε πλασμίνη τόσο το ελεύθερο όσο και το συνδεδεμένο με την ινική 
πλασμονογόνο. Αντίθετα η προουροκινάση (scuPA) ενεργοποιεί επαρκώς το 
πλασμινογόνο παρουσία ινικής. 
Η ινωδόλυση είναι μηχανισμός που διέπεται από την ίδια αρχή του μηχανισμού της πήξης: 
αυτοκαταλυτική ενεργοποίηση αδρανούς πρωτεΐνηςυποστρώματος σε ένζυμο, που 
ενισχύεται από μηχανισμούς ανάδρασης (feedback) και αναστέλλεται από ειδικούς 
ανασταλτές. 
Το γονίδιο της α2 αντιπλασμίνης βρίσκεται στο χρωμόσωμα 18. Η α2 αντιπλασμίνη είναι 
γλυκοπρωτείνη ΜΒ 70 KD και παράγεται στο ήπαρ. Αποτελείται από 452 αμινοξέα και 
ανήκει στην οικογένεια των αναστολέων των πρωτεασών σερίνης (serpins). 
Η συγκέντρωση της στο πλάσμα είναι 70 μg/ml ενώ μέρος του ενζύμου (περίπου 30%) 
μετατρέπεται στην κυκλοφορία σε ανενεργό μορφή που δεν συνδέεται με την πλασμίνη 
λόγω απώλειας 26 αμινοξέων από το καρβοξυτελικό άκρο του μορίου. Η α2 αντιπλασμίνη 
συνδέεται και αναστέλλει την πλασμίνη. Στην αντίδραση αυτή τμήμα του μορίου της 
πλασμίνης, που βρίσκεται στην περιοχή Κ1 και περιέχει «θέση δέσμευσης λυσίνης» 
συνδέεται με αντίστοιχη περιοχή στο καρβοξυτελικό τμήμα του μορίου της 
α2 αντιπλασμίνης. Η αντίδραση αυτή είναι ταχεία και αναστρέψιμη. Σε μία δεύτερη φάση το 
αμινοξύ Ser που βρίσκεται στην ενεργό θέση της πλασμίνης, αντιδρά και διασπά τον 
πεπτιδικό Arg 354Met 355 που βρίσκεται στο μόριο (αντιδραστική θέση) της 
α2 αντιπλασμίνης. Με τον τρόπο αυτό τμήμα του καρβοξυτελικού άκρου της 
α2 αντιπλασμίνης απελευθερώνεται, ενώ το υπόλοιπο του μορίου παραμένει συνδεδεμένο 
με την πλασμίνη και σχηματίζει μη αναστρέψιμο σύμπλεγμα. 
Το γονίδιο του PAI1 βρίσκεται στο χρωμόσωμα 7. Ο PAI1 είναι γλυκοπρωτείνη ΜΒ 
52 KD και αποτελείται από 379 αμινοξέα. Παράγεται από τα ενδοθηλιακά κύτταρα αλλά 
ανιχνεύεται στα αιμοπετάλια και στον πλακούντα. Συντίθεται υπό μορφή ενεργού 
αναστολέα, είναι όμως ασταθής και αυτόματα μετατρέπεται σε λανθάνουσα ή ανενεργό 
μορφή. Η ημιπερίοδος ζωής του στο πλάσμα είναι 24 ώρες αλλά σταθεροποιείται και 
αποκτά μεγαλύτερη διάρκεια ζωής αφού συνδεθεί με τη βιτρονεκτίνη. Η συγκέντρωση του 
στο πλάσμα ποικίλει σημαντικά (585ng/ml) γιατί παρουσιάζει διακυμάνσεις κατά τη 
διάρκεια του 24ωρου, ενώ η σύνθεση και η έκκριση του επηρεάζονται από τη δράση 
διαφόρων ορμονών, κυττοκινών, αυξητικών παραγόντων κ.λ.π. Ο PAI1 ανήκει στην 
οικογένεια των σερπινών και αναστέλλει τον tPA και την ουροκινάση στο πλάσμα 
(όχι όμως την προουροκινάση). Σύμφωνα με διάφορες μετρήσεις ο PAI1 αναστέλλει υπό 
φυσιολογικές συνθήκες το 50% του tPA σε 5,5 λεπτά. Δύο είναι οι βασικές θέσεις τόσο 
στο μόριο του tPA όσο και της ουροκινάσης που αντιδρούν με τον PAI1. Η πρώτη 
βρίσκεται στην ενεργό θέση των ενζύμων που αναγνωρίζει τον PAI1 ως ψευδουπόστρωμα. 
Η δεύτερη θέση αφορά περιοχή γειτονική της ενεργού θέσης των 
ενζύμων και αποτελείται από τα αμινοξέα 296302 (tPA) ή 179184 (ουροκινάση). 
Μεταλλάξεις στις περιοχές αυτές καθιστούν τους ενεργοποιητές ανθεκτικούς στη δράση 
του PAI1. Στην αντίδραση αναστολής των ενεργοποιητών του πλασμινογόνου από τον 
PAI1 αρχικά σχηματίζεται ένα αναστρέψιμο σύμπλεγμα μεταξύ PAI1 και tPA 
(ή ουροκινάσης). Στη συνέχεια αντίδραση της Ser που βρίσκεται στην ενεργό θέση του 
ενζύμου (tPA ή uPA) και των αμινοξέων Arg 346Met 347 που περιέχονται στην 
αντιδραστική θέση του PAI1 έχει ως αποτέλεσμα την υδρόλυση του πεπτιδικού δεσμού 
Arg 346Met 347 και την αποκοπή τμήματος του μορίου του PAI1 που περιέχει 
33 αμινοξέα (Met 347Pro 379). Το υπόλοιπο τμήμα του μορίου του PAI1 σχηματίζει μη 
αναστρέψιμο σύμπλεγμα με το μόριο του ενεργοποιητή. 
Το γονίδιο του PAI2 βρίσκεται στο χρωμόσωμα 18. Αρχικά απομονώθηκε στον 
πλακούντα αλλά ανιχνεύεται στα μονοκύτταρα/μακροφάγα και ουδετερόφιλα λευκά 
αιμοσφαίρια. Υψηλά επίπεδα PAI2 (250ng/ml) ανευρίσκονται στο πλάσμα εγκύων 
γυναικών ιδιαίτερα στον τρίτο μήνα της κύησης. Είναι γλυκοπρωτείνη που αποτελείται από 
415 αμινοξέα. Ανήκει στην οικογένεια των σερπινών και αναστέλλει περισσότερο την 
ουροκινάση παρά τον tPA στο πλάσμα. 
Για την παθογένεια της θρόμβωσης ήδη από το 1856 ο Rudolf Virchow ενοχοποίησε την 
γνωστή σε όλους μας τριάδα –διαταραχή της ροής του αίματοςβλάβη του ενδοθηλίου- 
υπερπηκτικότητα (αλλοίωση του αίματος). Από τότε πολλοί μελετητές αναφέρθηκαν στο 
φαινόμενο της αιμοστατικής ισορροπίας (ισορροπία μεταξύ των δύο βασικών μηχανισμών 
της πήξης και της ινωδόλυσης) Η έννοια «υπερπηκτικότητα» υπήρξε για πολλά χρόνια ασαφής και 
αμφισβητούμενη. Η εφαρμογή της αντιπηκτικής αγωγής κατά τη δεκαετία του 50 και 
ο εργαστηριακός της έλεγχος ανέδειξε τις υπάρχουσες διαφορές στην ανταπόκριση των 
ασθενών στην θεραπεία και ενίσχυσαν την άποψη της ύπαρξης διαφόρου βαθμού 
« υπερπηκτικότητας» στους θρομβωτικούς ασθενείς. Ειδικές εργαστηριακές δοκιμασίες 
στον άρρωστο απέδειξαν την ύπαρξη ταχύτερης πήξης του αίματος και μεγαλύτερη κατα 
κάποιο τρόπο ένταση του φαινομένου. Από αυτές δύο κυρίως υπήρξαν κατά τη δεκαετία 
του 1950 οι πειστικότερες και έτυχαν και κλινικής εφαρμογής. 
Η θρομβοελαστογραφία: γραφική απεικόνιση με τη χρήση ειδικού 
μηχανήματος (θρομβοελαστογάφου) του φαινομένου της πήξεως του αίματος κατά την 
οποία ήταν δυνατή σε σύγκριση με το φυσιολογικό διάγραμμα, η διάκριση-διάγνωση 
υποπηκτικότητας ή υπερπηκτικότητας. 
Η δοκιμασία ανοχής στην Ηπαρίνη, όπου με τη χρήση διαφόρων πυκνοτήτων ηπαρίνης in vitro, 
ο έλεγχος της πήξεως επανασβεστωθέντος πλάσματος ανέδειξε διαφορές (σαφώς μικρότερη επιμήκυνση) 
στον ασθενή σε σχέση με φυσιολογικό άτομο (μάρτυρα). Η δοκιμασία αυτή ομαλοποιείτο με την αποτελεσματική 
εφαρμογή της αντιπηκτικής αγωγής με αντιβιταμίνες Κ και αποτέλεσε καθιερωμένη για τον 
ευρωπαϊκό χώρο συμπληρωματική δοκιμασία ελέγχου της από του στόματος αντιπηκτικής 
αγωγής για πάρα πολλά χρόνια. Η πολυπλοκότητα και η μεγάλη ευαισθησία της μεθόδου, 
σε συνδυασμό με την αδυναμία προτύπωσης της ταυτόχρονα με την ανάπτυξη νέων 
ευαίσθητων μεθόδων ελέγχου της ολικής πηκτικότητας (aPTT) και προτύπωσης του 
χρόνου προθρομβίνης , οδήγησαν στη μη περαιτέρω εφαρμογής της στην καθημερινή 
πράξη. Η ερμηνεία όμως της ύπαρξης της υπερπηκτικότητας δεν είχε δοθεί. Δεν είχε 
διαπιστωθεί αύξηση παράγοντα ή παραγόντων της πήξεως, γεγονός που αποτελούσε 
το κύριο επιχείρημα των αρνητών της. Το 1965 ο Νορβηγός φυσικός, Egeberg Ο. 
περιγράφει περίπτωση οικογενούς θρόμβωσης οφειλόμενη σε έλλειψη ανιτθρομβίνης. 
Σε αυτή την μελέτη υπογραμμίζεται η συσχέτιση μεταξύ της εμφάνισης θρομβοεμβολικών 
επεισοδίων και της έλλειψης αντιθρομβίνης ενώ αναφέρεται για πρώτη φορά ο όρος 
θρομβοφιλία. 

Σήμερα με τον όρο θρομβοφιλία εννοούμε συνθήκες που ευνοούν τη θρόμβωση με 
μικρότερη ενεργοποίηση της πήξεως του αίματος, όπως συγγενής ή επίκτητη μείωση 
φυσικών ανασταλτών ή διαταραχή , μείωση της ινωδολυτικής δραστικότητας. 
Η τάση για θρόμβωση μπορεί να οφείλεται σε διαταραχές του αγγειακού τοιχώματος, των 
στοιχείων του αίματος καθώς και σε διαταραχή της ροής (παραμένει εν ισχύ η τριάδα του 
Virchow). Το ενδοθήλιο των αγγείων υπό φυσιολογικές συνθήκες χαρακτηρίζεται απο 
αντιθρομβωτική δράση οφειλόμενη κατά κύριο λόγο στην δυνατότητα του να τροποποιεί 
τη δράση της θρομβίνης (μέσω θρομβομοντουλίνης και κατ επέκταση μέσω του 
συστήματος της πρωτεΐνης C, και ηπαρινοειδών) αλλά και λόγω της ικανότητας του να 
τροποποιεί την αιμοπεταλιακή λειτουργία και να απελευθερώνει αγγειοδιασταλτικές ουσίες 
(προϊόντα του μεταβολισμού του αραχιδονικού οξέος, οξείδιο του αζώτου ΝΟ) καθώς 
επίσης και λόγω της δυνατότητας του να ενεργοποιεί την ινωδολυτική δραστηριότητα 
(tPA).Διαταραχή της λειτουργίας του ενδοθηλίου που να οδηγεί σε θρόμβωση μπορεί να 
οφείλεται σε γενετικές δυσλειτουργίες των αντιθρομβωτικών μηχανισμών ή σε απευθείας 
βλάβη των ενδοθηλιακών κυττάρων με απογύμνωση και έκθεση των υπενδοθηλιακών 
στοιβάδων όπως συμβαίνει στην αρτηριοσκλήρωση. Παράλληλα αλλαγές στην ροή του 
αίματος, συνεπεία στάσεως, μπορεί να οδηγήσουν σε θρόμβωση μπορεί όμως και να 
επηρεάσουν της γονιδιακή έκφραση στο επίπεδο του ενδοθηλιακού κυττάρου. 
Πιθανοί γενετικοί μηχανισμοί που προκαλούν δυσλειτουργία των συστατικών του 
αίματος μπορεί να οφείλονται σε μεταλλάξεις με συνέπεια απώλεια της λειτουργίας των 
φυσικών ανασταλτών της πήξης ή σε μεταλλάξεις που οδηγούν στην ανάκτηση της 
λειτουργίας των προπηκτικών πρωτεϊνών ή σε διαταραχές που οδηγούν σε μειωμένη 
ινωδολυτική δραστηριότητα ή λειτουργικές ανωμαλίες των αιμοπεταλίων συνοδευόμενες 
από αυξημένη ενεργοποίηση. 
Εκτός από τους γενετικούς μηχανισμούς που μπορεί να οδηγήσουν σε θρόμβωση, έχουν 
περιγραφεί και επίκτητοι παράγοντες κινδύνου όπως: 
Μυελουπερπλαστικά νοσήματα 
Παχυσαρκία 
Θρομβοπενία μετά ηπαρίνη 
Κακοήθειες 
Δερματική νέκρωση μετά θεραπεία 
Θρομβωτική θρομβοπενική πoρφύρα με αντιβιταμίνες Κ 
Παροξυσμική νυκτερινή αιμοσφαιρινουρία 
Αντιπηκτικό του λύκου 
Εγκυμοσύνη 
Αντιφωσφολιπιδικά αντισώματα 
Σήψη 
Φλεγμονώδης νόσος του εντέρου 
Παράλυση 
Αντισυλληπτικά 
Τραύμα 
Νεφρωσικό σύνδρομο 
Χειρουργικές επεμβάσεις 
Νόσος Buerger 
Σύνδρομο Behcet 
Σύνδρομο υπερδραστήριων αιμοπεταλίων 
Ηλικία 
Η εκτίμηση ότι η θρομβοφιλία μπορεί να έχει κληρονομική βάση αρχικά οδήγησε στην 
έρευνα για ενδεχόμενες γενετικές διαταραχές στο σύστημα της πήξης. Οι πρώτες 
γενετικές διαταραχές που περιγράφηκαν αφορούσαν σε μεταλλάξεις που είχαν σαν 
συνέπεια την απώλεια της λειτουργίας των φυσικών ανασταλτών της πήξης, όπως 
η αντιθρομβίνη, πρωτεΐνη C και πρωτεΐνη S. Τα αρχικά αποτελέσματα ήταν πολύ 
ενθαρρυντικά αφού εντόπισαν συγγενή βλάβη (έλλειψη ή δυσλειτουργία) στο 15% περίπου 
των ατόμων που εμφάνιζαν μεμονωμένες ή επαναλαμβανόμενες θρομβώσεις. 
Μέχρι σήμερα έχει ταυτοποιηθεί η μοριακή αιτιολογία της θρομβοφιλίας σε ποσοστό 85% 
των περιπτώσεων . Παρ' όλα αυτά, ένα σημαντικό ακόμα ποσοστό παραμένει 
αδιευκρίνιστο ως προς την αιτιολογία. Πιθανολογείται ότι μοριακές βλάβες σε άλλα γονίδια 
μπορεί να παίζουν ρόλο στην προδιάθεση για θρόμβωση θεωρία, η οποία ενισχύεται 
συνεχώς λόγω της συσσώρευσης νέων γνώσεων αναφορικά με τον αιμοστατικό μηχανισμό. 
Η συνεχώς αυξανόμενη γνώση για τα γονίδια που κωδικοποιούν τους ανωτέρω παράγοντες 
αλλά και οι συνεχώς βελτιούμενες εργαστηριακές τεχνικές ελέγχου διευκολύνουν τις μελέτες. 
Όλο και περισσότερες μελέτες κάνουν εμφανές ότι η θρόμβωση είναι 
πολυπαραγοντική νόσος. Άτομα με παραπάνω από έναν κληρονομικό παράγοντα 
κινδύνου ή με έναν κληρονομικό και έναν επίκτητο παράγοντα έχουν μεγαλύτερη 
πιθανότητα εμφάνισης θρόμβωσης απ΄ότι ένα άτομο με έναν από τους γνωστούς 
επίκτητους παράγοντες κινδύνου. Μελέτες έχουν δείξει αυξημένο σχετικό κίνδυνο 
όταν συνδυάζονται γενετικοί και επίκτητοι παράγοντες κινδύνου σε ασθενείς που 
λαμβάνουν αντισυλληπτικά, ή βρίσκονται σε ορμονική θεραπεία υποκατάστασης, έχουν 
υποβληθεί σε χειρουργική επέμβαση ή έχουν θετικά αντιπηκτικά του λύκου. 
Γενετικοί πολυμορφισμοί συνδεόμενοι ή όχι με θρόμβωση και αρτηριακή νόσο έχουν 
περιγραφεί για όλες σχεδόν τις πρόπηκτικες πρωτεΐνες, συμπεριλαμβανομένων του 
παράγοντα V, προθρομβίνη, ινωδογόνο, παράγοντα VII, XI,XIII. 

Στα γραμμοσκιασμένα κουτιά απεικονίζονται οι διάφορες προπηκτικές πρωτεΐνες, πολυμορφισμοί των 
οποίων έχουν συνδεθεί με αρτηριακή ή φλεβική θρόμβωση. Επιπλέον έχουν περιγραφεί πολυμορφισμοί, 
σχετιζόμενοι με την ανάπτυξη θρομβοεμβολικής νόσου, και στο επίπεδο των γλυκοπρωτεϊνών των αιμοπεταλίων, 
των ινωδολυτικών πρωτεϊνών καθώς και των ενζύμων που παρεμβαίνουν στον μεταβολισμό της 
ομοκυστεϊνης. Σε γενικές γραμμές μπορούμε να θεωρήσουμε ότι παράγοντες κινδύνου για φλεβική 
θρόμβωση σχετίζονται με διαταραχές στο επίπεδο των φυσικών ανασταλτών της πήξης, 
ενώ πολυμορφισμοί των προπηκτικών πρωτεϊνών συσχετίζονται είτε με φλεβικές είτε με 
αρτηριακές θρομβώσεις. 
Οι πολυμορφισμοί στο επίπεδο των γλυκοπρωτεϊνών των αιμοπεταλίων συσχετίζονται 
κυρίως με αρτηριακή νόσο. 

Παρ' όλη την έρευνα γύρω από την θρομβοφιλία θα πρέπει να τονισθεί ότι η θρομβοφιλία 
είναι απλώς μια προδιάθεση για θρόμβωση. Η παρουσία μιας μοριακής βλάβης πρέπει να 
εκτιμάται πάντα σαν προδιαθεσικός παράγοντας και να λαμβάνεται υπόψη σε καταστάσεις 
που προδιαθέτουν σε θρόμβωση (χειρουργείο , κύηση κ.λπ), σημαίνει μειωμένη 
δυνατότητα του οργανισμού να αντιμετωπίσει θρομβογόνα ερεθίσματα και μπορεί να μην 
συνδυαστεί ποτέ με θρόμβωση στη ζωή ενός ατόμου. 
H πρωτεΐνη C είναι μια βιταμίνο –Κ εξαρτώμενη πρωτεΐνη, το γονίδιο της βρίσκεται στο 
χρωμόσωμα 2, ενώ ως πρωτεΐνη παράγεται στο ήπαρ. Η πρωτεΐνη 
C αποτελεί μέρος ενός πολύπλοκου συστήματος το οποίο παρεμβαίνει στην ισορροπία του 
αιμοστατικού μηχανισμού, κυρίως μέσω της αδρανοποίησης των ενεργοποιημένων 
παραγόντων V και VIII. Η πρωτεΐνη C (PC) αφού προσδεθεί στον υποδοχέα της, 
που εκφράζεται στα ενδοθηλιακά κύτταρα, αλληλοεπιδρά με το σύμπλεγμα θρομβομοντουλίνη 
(ΤΜ)/θρομβίνη οδηγώντας έτσι στην εμφάνιση της ενεργοποιημένης πρωτεΐνης-C (APC). 
Προκειμένου να επιτευχθεί η μέγιστη δυνατή ενεργοποίηση της πρωτεΐνης C, αυτή πρέπει 
να έχει τη δυνατότητα να συνδέει την θρομβίνη, τον υποδοχέα της PC στο ενδοθηλιακό 
κύτταρο, την θρομβομοντουλίνη, Ca+2, και φωσφολιποειδή (ιδιαίτερα την 
φωσφατιδυλεθανολαμίνη). Η ενεργοποιημένη πρωτεΐνη C αποδεσμεύεται από τον 
ενδοθηλιακό της υποδοχέα και συνδέεται με την πρωτεΐνη S (μια άλλη βιταμίνοΚ 
εξαρτώμενη πρωτεΐνη) στο επίπεδο του ενδοθηλιακού κυττάρου ή των αιμοπεταλίων πάνω 
σε επιφάνειες φωσφολιποειδών. Αυτό το ενεργοποιημένο σύμπλεγμα πρωτεΐνης C είναι 
ικανό να αδρανοποίηση τους ενεργοποιημένους παράγοντες V και VIII ασκώντας την 
αντιπηκτική της δράση. 

Η ανεπάρκεια της πρωτεΐνης C σαν παράγοντας θρομβοφιλίας στον άνθρωπο 
περιγράφηκε για πρώτη φορά το 1981 από τους Griffin et al. Κληρονομείται κατά τον 
αυτοσωματικό χαρακτήρα ενώ έχουν περιγραφεί πάνω από 160 μεταλλάξεις, κάνοντας τη 
διάγνωση σε γενετικό επίπεδο προβληματική. Η ανεπάρκεια πρωτεΐνης C αρχικά 
θεωρούταν ότι κληρονομείται κατά τον αυτοσωματικό κυρίαρχο χαρακτήρα , με έναν 
«θρομβωτικό» φαινότυπο στους ετεροζυγώτες. Ακολούθησαν μελέτες οι οποίες κατέδειξαν 
ότι μόνο 30% των ετεροζυγωτών με ανεπάρκεια PC εμφάνισαν θρόμβωση , οπότε και 
αμφισβητήθηκε ο αυτοσωματικός κυρίαρχος χαρακτήρας. Αργότερα έγινε φανερό ότι 
η εμφάνιση ή όχι θρομβώσεως εξαρτάται από την συνύπαρξη και άλλων παραγόντων 
κινδύνου είτε κληρονομικών είτε επίκτητων, έτσι φαίνεται πιο λογικό να κληρονομείται με 
αυτοσωματικό χαρακτήρα ποικίλης διεισδυτικότητας. Λαμβάνοντας υπόψη ότι 
η μοριακή βάση της ανεπάρκειας PC είναι πολύ ετερογενής, η ταξινόμηση που έχει 
προταθεί στηρίζεται στην φαινοτυπική έκφραση, δηλαδή στη βιολογική και αντιγονική 
δραστικότητα της πρωτεΐνης στην κυκλοφορία. 
Έτσι διακρίνουμε: 
Ανεπάρκεια τύπου I: είναι η πιο συχνή μορφή (6%), χαρακτηρίζεται απο 
παράλληλη έκπτωση των επιπέδων βιολογικής και αντιγονικής δραστικότητας της PC 
Ανεπάρκεια τύπου ΙΙ: χαρακτηρίζεται από την παρουσία ανώμαλου μορίου PC με 
μειωμένη βιολογική αλλά φυσιολογική αντιγονική δραστικότητα. 
Κλινικές εκδηλώσεις της ανεπάρκειας PC χαρακτηρίζονται κυρίως από την εμφάνιση 
φλεβικής θρόμβωσης. Έχουν αναφερθεί ασυνήθη σημεία θρόμβωσης όπως: μεσεντέριος, 
πυλαία φλέβα, σύνδρομο BuddChiari, θρόμβωση νεφρικών φλεβών, θρόμβωση 
εγκεφαλικών φλεβών και θρόμβωση οφθαλμικής. Δεν έχει διευκρινισθεί εάν τα αγγειακά 
εγκεφαλικά επεισόδια σχετίζονται με την ανεπάρκεια πρωτεΐνης C, όμως άλλου τύπου 
αρτηριακές θρομβώσεις δεν φαίνεται να μπορούν να συσχετισθούν με την ανεπάρκεια 
αυτής. Η παρουσία επίκτητων παραγόντων κινδύνου όπως ακινησία, κύηση, 
αντισυλληπτικά ή χειρουργικές επεμβάσεις έχει αποδειχθεί ότι συμβάλλει στην εμφάνιση 
θρόμβωσης στους ασθενείς με ανεπάρκεια PC. Παρ' όλα αυτά όχι όλες οι κληρονομούμενες 
θρομβοφιλικές διαταραχές αυξάνουν τον κίνδυνο εμφάνισης θρόμβωσης στους ασθενείς με 
ανεπάρκεια PC. Έτσι για παράδειγμα σε μια μεγάλη μελέτη η μετάλλαξη στο γονίδιο 
της προθρομβίνης G20210A δεν φάνηκε να επηρεάζει σημαντικά την πιθανότητα εμφάνισης 
θρόμβωσης σε ασθενείς ετερόζυγους για ανεπάρκεια πρωτεΐνης C. 
Μια ιδιαίτερη εκδήλωση της ανεπάρκειας PC αποτελεί η εμφάνιση δερματικών νεκρώσεων 
κυρίως κατά την έναρξη θεραπείας με αντιβιταμίνες Κ. Σαν αιτία του συνδρόμου αναφέρεται 
η ταχεία μείωση των επιπέδων της PC , σε σχέση με άλλους βιταμίνοΚ εξαρτώμενους 
παράγοντες, με την έναρξη της θεραπείας (μέσα σε 5 - 10 ώρες) με αντιπηκτικά από το στόμα. 
Σε έναν ασθενή με ανεπάρκεια πρωτεΐνης C, με επίπεδα κυμαινόμενα γύρω στο 50%, 
μία ταχεία πτώση στο 10 - 20 % μπορεί να οδηγήσει στην εμφάνιση θρόμβωσης. Σε αυτούς 
τους ασθενείς η θρόμβωση αφορά τα αγγεία του δέρματος, οδηγώντας στην εμφάνιση 
τοπικών ή και εκτεταμένων δερματικών νεκρώσεων. 
Ομόζυγος έλλειψη πρωτεΐνης C, είναι ασυνήθης 1 κάθε 500.000-750.000 γεννήσεις, 
και συνήθως εμφανίζεται με σοβαρή θρόμβωση κατά την νεογνική περίοδο. Αυτός 
ο φαινότυπος μπορεί να οφείλεται σε αληθή ομόζυγο κατάσταση ή σε συνδυασμένη 
ετερόζυγο. Αυτοί οι ασθενείς εμφανίζουν σύνδρομο γνωστό σαν purpura fulminans 
neonatorum, με εκχυμώσεις, νεκρωτικές δερματικές βλάβες, θρόμβωση Κ.Ν.Σ και τύφλωση 
εμφανιζόμενα 1 ώρα έως 5 ημέρες μετά τη γέννηση εργαστηριακός έλεγχος θα δείξει 
ευρήματα ΔΕΠ , με μειωμένο αριθμό αιμοπεταλίων, μειωμένο ινωδογόνο, αυξημένα 
επίπεδα προϊόντων αποδομής του ινωδογόνου και μη ανιχνεύσιμα επίπεδα πρωτεΐνης C. 
Επίκτητη ανεπάρκεια πρωτεΐνης C 
Μπορεί να εμφανισθεί: 
 Θεραπεία με αντιπηκτικά από το στόμα 
 Ηπατοπάθεια 
 Διάχυτη ενδαγγειακή πήξη 
 Νεφρική ανεπάρκεια 
 Κοντά σε επεισόδιο οξείας θρόμβωσης 
 Μετεγχειρητικά 
 Σύνδρομο οξείας αναπνευστικής δυσχέρειας των ενηλίκων 
 Θεραπευτική πλασμαφαίρεση 
 Ca μαστού μετά ΧΜΘ 
 Μετά μαζική αιμορραγία και αραίωση με κρυσταλλοειδή διαλύματα 
 Σπάνια επίκτητοι ανασταλτές 
Σπάνια τα επίπεδα PC μπορούν να αυξηθούν σε ασθενείς με νεφρωσικό σύνδρομο. 
Τα επίπεδα της πρωτεΐνης βρίσκονται μειωμένα (κατά 20 - 30 % των τιμών των ενηλίκων) 
σε φυσιολογικά νεογνά, ενώ αυξάνονται με την πρόοδο της ηλικίας φτάνοντας τις τιμές των 
ενηλίκων σε ηλικία 11 έως 16 ετών .Νεαροί ενήλικες ιδιαίτερα άνδρες τείνουν να έχουν 
χαμηλότερα επίπεδα πρωτεΐνης συγκρινόμενοι με μεσήλικες ή με ακόμα μεγαλύτερης 
ηλικίας άνδρες. Τα επίπεδα PC συνήθως αυξάνονται στον Σακχαρώδη Διαβήτη, Ισχαιμική 
καρδιοπάθεια, εγκυμοσύνη, μεταεμμηνοπαυσιακή περίοδο, κατά τη διάρκεια θεραπείας 
ορμονικής υποκατάστασης και θεραπείας με αντισυλληπτικά. Δεν έχει αξιολογηθεί η κλινική 
σημασία των αυξημένων τιμών PC πέραν του γεγονότος ότι μπορεί να καλύψει ενδεχόμενη 
ανεπάρκεια. 
 
Η πρωτεΐνη S είναι μια βιταμίνο–Κ εξαρτημένη γλυκοπρωτεΐνη. Το γονίδιο που κωδικοποιεί 
την πρωτεΐνη S έχει χαρτογραφηθεί στο χρωμόσωμα 3. Έχουν ταυτοποιηθεί δύο γονίδια 
PrS με ψηλό βαθμό ομολογίας, το ενεργό γονίδιο (PrSa) και το ψευδογονίδιο (PrSb). 
H πρωτεΐνη S παράγεται στο ήπαρ, στο ενδοθήλιο, στα αιμοπετάλια, στους οστεοβλάστες 
και στα κύτταρα Leydig των όρχεων. Κυκλοφορεί συνδεδεμένη κατά 60% με την β αλυσίδα 
της C4bBP (αδρανής μορφή), ενώ η ελεύθερη πρωτεΐνη S (ενεργός μορφή 40%) παίζει 
ρόλο συμπαράγοντα στην ενεργοποιημένη πρωτεΐνη C. Κληρονομείται κατά κυρίαρχο τύπο.
Υπάρχουν δύο συστήματα ταξινόμησης, το σύστημα Comp και η πρόταση της 
επιστημονικής επιτροπής προτύπωσης (SSC) της παγκόσμιας οργάνωσης για τη 
θρόμβωση και την αιμόσταση (ISTH). 
Τύπος I χαρακτηρίζεται από μείωση της συνολικής αντιγονικής δραστικότητας της PrS 
Τύπος ΙΙ ή II b κατά Comp χαρακτηρίζεται από την παρουσία λειτουργικού ανώμαλου 
μορίου. 
Τύπος ΙΙΙ ή II a κατά Comp χαρακτηρίζεται από φυσιολογικό αντιγόνο PrS αλλά μειωμένα 
επίπεδα ελεύθερης PrS. 
Υπάρχει η εκτίμηση ότι περίπου 5% των ασθενών με θρομβοφιλία έχουν ανεπάρκεια 
πρωτεΐνης S, ενώ θεωρείται ότι μπορεί να ευθύνεται για υποτροπές φλεβικής θρόμβωσης. 
 
Θεωρητικά η ανεπάρκεια ή δυσλειτουργία όλων των πρωτεϊνών που συμμετέχουν στο 
σύστημα της πρωτεΐνης C μπορεί να συνοδεύεται από αυξημένο κίνδυνο θρομβώσεων. 
Η ανεπάρκεια της ΤΜ και του EPCR μπορεί θεωρητικά να αποτελεί παράγοντα κινδύνου, 
αλλά είναι δύσκολο να μελετηθούν μιας και πρόκειται για κυτταρικούς υποδοχείς ενώ για 
την μελέτη της λειτουργίας τους δεν υπάρχει πλήρως αποδεκτή μέθοδος. 

Η θρομβομοντουλίνη είναι μια γλυκοπρωτεϊνη με ρόλο διαμεμβρανικού υποδοχέα, που 
βρίσκεται στη μεμβράνη των ενδοθηλιακών κυττάρων και παίζει τον ρόλο του υποδοχέα της 
θρομβίνης, διευκολύνοντας την ενεργοποίηση της πρωτεΐνης C. Λόγω του σημαντικού 
ρόλου στην ενεργοποίηση της πρωτεΐνης C, γενετικές διαταραχές της θρομβομοντουλίνης 
που οδηγούν σε ανεπαρκή λειτουργία της, μπορούν θεωρητικά να συνδέονται με την 
εμφάνιση θρόμβωσης. Το γονίδιο που κωδικοποιεί την θρομβομοντουλίνη βρίσκεται στο 
χρωμόσωμα 20.Εχουν περιγραφεί μερικές μεταλλάξεις σε ασθενείς και σε οικογένειες με 
θρομβοεμβολική νόσο, όμως για την επιβεβαίωση των ευρημάτων χρειάζονται πολύ 
μεγαλύτερες μελέτες. Έχει περιγραφεί διμορφισμός C / T στο νουκλεοτίδιο 1418 που οδηγεί 
σε υποκατάσταση Ala455Val, ο οποίος συνδέεται με πρόωρο έμφραγμα μυοκαρδίου, όμως 
αυτός ο διμορφισμός δεν φαίνεται να σχετίζεται με φλεβική θρόμβωση. 
Ο ενδοθηλιακός υποδοχέας της πρωτεΐνης C (EPCR) πιστεύεται ότι δεσμεύει την 
πρωτεΐνη C στην επιφάνεια των ενδοθηλιακών κυττάρων διευκολύνοντας έτσι την 
ενεργοποίηση της από το σύμπλεγμα θρομβίνη / θρομβομοντουλίνη, έχει περιγραφεί στο 
ενδοθήλιο των μεγάλων αγγείων. Έχει αναφερθεί μετάλλαξη (εισδοχή στο εξόνιο 3), 
η οποία μπορεί να έχει σχέση με φλεβική θρόμβωση. Πρόσφατα περιγράφηκε μετάλλαξη , 
η οποία οδηγεί στην εμφάνιση πρωτεΐνης ,η οποία δεν μπορεί να δεσμεύσει την πρωτεΐνη 
C.Αυτή η μετάλλαξη βρέθηκε σε 2% των ασθενών με έμφραγμα του μυοκαρδίου και σε 
1.5% των ασθενών με εν τω βάθη φλεβοθρόμβωση. Επιβεβαίωση αυτών των ευρημάτων 
έφερε μελέτη σε πιθήκους , κατά την οποία χρησιμοποιήθηκε μονοκλωνικό αντίσωμα έναντι 
του EPCR το οποίο εμπόδισε την πρόσδεση της πρωτεΐνης C στο υποδοχέα έχοντας σαν 
συνέπεια μείωση κατά 88% της κυκλοφορούσας ενεργοποιημένης πρωτεΐνης C. 
Τα αποτελέσματα των μελετών δείχνουν ότι αυτός ο υποδοχέας παίζει σημαντικό ρόλο στο 
σύστημα ενεργοποίησης της πρωτεΐνης C και ότι μεταλλάξεις σε αυτό το επίπεδο μπορούν 
να σχετίζονται με την εμφάνιση θρόμβωσης, χρειάζονται όμως ακόμα μεγαλύτερες μελέτες. 

Πριν το 1993 η εργαστηριακή διερεύνηση της κληρονομικής θρομβοφιλίας περιοριζότανε σε 
λειτουργικές μεθόδους για τον προσδιορισμό της ανεπάρκειας της πρωτεΐνης C, πρωτεΐνης 
S ή/και της αντιθρομβίνης (36, 37). Ανεπάρκειες οι οποίες βρίσκονται σε λιγότερο του 10% 
των ασθενών με φλεβική θρόμβωση. Η εργαστηριακή προσέγγιση της θρομβοφιλίας άλλαξε 
το 1993 όταν ο Dahlback και οι συνεργάτες του περιέγραψαν μια καινούργια και πολύ 
συχνή οικογενή θρομβοφιλία, την κληρονομική αντίσταση στην ενεργοποιημένη πρωτεΐνη 
C (34), αυτή αποκαλύπτεται προσδιορίζοντας το λόγο μεταξύ χρόνου ενεργοποιημένης 
μερικής θρομβοπλαστίνης ( aPTT ) με και χωρίς την προσθήκη ενεργοποιημένης πρωτεΐνης 
C (APC). Η εξωγενής APC που προστίθεται σε μια δοκιμασία aPTT με φυσιολογικό 
πλάσμα αναμένεται να προκαλέσει παράταση του χρόνου σχηματισμού θρόμβου μια και 
η APC αναστέλλει τη δράση των Fva και FVIIIa .Υπάρχουν περιπτώσεις όπου 
η αναμενόμενη χρονική παράταση δεν πραγματοποιείται σε άτομα με ιστορικό θρόμβωσης 
και σε συγγενείς αυτών, γεγονός που οδηγεί στην υπόθεση ότι η αντίσταση στην 
ενεργοποιημένη πρωτεΐνη C οφείλεται σε γενετικό αίτιο (38). Είναι γνωστό ότι η APC 
αδρανοποιεί τον παράγοντα Va διασπώντας τον στις θέσεις Arg 306, Arg506 και Arg 679 
στη βαριά άλυσο του μορίου του. Η μετάλλαξη στο γόνο του παράγοντα V έχει σαν 
αποτέλεσμα την αντικατάσταση στη θέση 506 της αργινίνης απο την γλουταμίνη, 
τροποποιώντας έτσι το σημείο δράσης της APC .Σαν αποτέλεσμα αυτού ο παράγων V 
εκφράζει μεν φυσιολογική προπηκτική δραστικότητα όταν ενεργοποιείται απο την θρομβίνη 
ή τον παράγοντα Xa, όμως η ταχύτητα αδρανοποίησης του από την APC είναι περίπου 
10 φορές μικρότερη από αυτήν του φυσιολογικού παράγοντα Va. Αυτή η αντίσταση στην 
APC σταθεροποιεί το σύμπλεγμα προθρομβίνης και οδηγεί σε αυξημένη θρομβινογένεση 
και σε κατάσταση υπερπηκτικότητας . 
Σε αντίθεση με την μεγάλη ετερογένεια που χαρακτηρίζει τους ασθενείς με ανεπάρκεια 
πρωτεΐνης C,S και αντιθρομβίνη, περίπου το 90 – 95 % των ασθενών με αντίσταση στην 
ενεργοποιημένη πρωτεΐνη C ( προσδιοριζόμενη με την πηξιολογική μέθοδο ) έχουν 
τη χαρακτηριστική μετάλλαξη R506Q ( Leiden ) (39). Σε σπάνιες περιπτώσεις άλλες 
γενετικές διαταραχές εκτός της γνωστής μετάλλαξης οδηγούν στον φαινότυπο της 
αντίστασης στην APC. Έχουν περιγραφεί ασθενείς με αντίσταση στην ενεργοποιημένη 
πρωτεΐνη C αγνώστου αιτιολογίας. 
Ο παράγοντας V Leiden είναι η πιο κοινή από τις κληρονομικές αιτίες θρομβοφιλίας (40) , 
ανευρίσκεται σε ετερόζυγο μορφή στο 12 –20 % των ασθενών με φλεβική θρόμβωση 
και περίπου στο 40 – 50 % σε αυτούς με υποτροπιάζουσες ή οικογενείς εν τω βάθη 
θρομβοφλεβίτιδες (41) . Η κυρίαρχη κλινική εκδήλωση είναι η εν τω βάθη θρομβοφλεβίτιδα 
με ή χωρίς πνευμονική εμβολή . Η πιθανότητα για θρόμβωση των εγκεφαλικών φλεβών 
παρουσιάζεται αυξημένη (42). Επίσης υπάρχουν αποδείξεις ότι η μετάλλαξη του 
παράγοντα V, πιθανώς λόγω θρομβώσεων των αγγείων του πλακούντα, μπορεί να παίζει 
κάποιο ρόλο στις ανεξήγητες αποβολές και σε μερικές επιπλοκές της κυήσεως. 
ΟΙ ετεροζυγώτες έχει αποδειχθεί ότι διατρέχουν 3 – 7 φορές μεγαλύτερο κίνδυνο για την 
εμφάνιση φλεβικής θρόμβωσης ενώ οι ομοζυγώτες εμφανίζουν 50 – 100 φορές πιο 
αυξημένο κίνδυνο. Παρόλο τον αυξημένο κίνδυνο για φλεβικές θρομβώσεις δεν υπάρχει 
απόδειξη ότι η ετεροζυγωτία για τον παράγοντα Leiden αυξάνει την θνησιμότητα. 

Οι μελέτες σχετικά με το εάν η παρουσία του παράγοντα Leiden συνδυάζεται με αυξημένο 
κίνδυνο υποτροπής των φλεβικών θρομβώσεων είναι αντικρουόμενες. Δύο τελευταίες 
μελέτες αναφέρουν ότι ο κίνδυνος υποτροπής αυξάνεται σημαντικά στους ασθενείς με FVL 
που ήταν ετερόζυγοι και για μετάλλαξη στο γονίδιο της προθρομβίνης ( σχετικός κίνδυνος 
2.6 ή 9.1 ) ειδικά για εκείνους στους οποίους το πρώτο επεισόδιο εν τω βάθη 
φλεβοθρόμβωσης εμφανίσθηκε αυτόματα . Ο κίνδυνος εμφάνισης υποτροπής είναι 3 φορές 
μεγαλύτερος στους ομοζυγώτες για Leiden. 
Η πιθανότητα να αναπτύξει κάποιος κατά τη διάρκεια της ζωής του θρόμβωση (10 %) 
καθώς και η βαρύτητα της θρόμβωσης είναι μικρότερη στους ετεροζυγώτες για FVL απ΄ότι 
σε ασθενείς με άλλες κληρονομούμενες αιτίες θρομβοφιλίας ( ανεπάρκεια ΑΤ , πρωτεΐνης C, 
S). Η πλειοψηφία των ετεροζυγωτών για Leiden ( 90 % ) δεν θα αναπτύξει συμπτωματική 
φλεβική θρόμβωση κατά τη διάρκεια της ζωής τους. 
Συνδυασμός κληρονομικών θρομβοφιλικά παραγόντων κινδύνου και FVL 
Φαίνεται ότι μεταξύ των ασθενών με θρόμβωση και Leiden υπάρχει αυξημένη πιθανότητα 
να βρεθεί και μια δεύτερη θρομβοφιλική μετάλλαξη. Αυτό έχει συσχετισθεί με την 
ανεπάρκεια ΑΤ , πρωτεΐνης C και S, μετάλλαξη στο γονίδιο της προθρομβίνης και πιθανά 
με την μετάλλαξη στο γονίδιο της MTHFR. Φαίνεται ότι οι φορείς δύο βλαβών εμφανίζουν 
υψηλότερη πιθανότητα για θρόμβωση από ότι οι συγγενείς τους με μία βλάβη. Σε πρόσφατη 
ανασκόπηση 4 μελετών περίπου το 75 % των μελών οικογενειών που ήταν φορείς δύο 
βλαβών εμφάνισαν θρόμβωση ενώ το αντίστοιχο ποσοστό για αυτούς που είχαν μία βλάβη 
ήταν 10 - 30 % .Η παρουσία δύο βλαβών σε αυτές τις μελέτες αύξησε τον κίνδυνο 
εμφάνισης θρόμβωσης κατά 3 φορές σε σχέση με αυτούς με μία βλάβη..Ο κίνδυνος για 
θρόμβωση φαίνεται να είναι αυξημένος και όταν συνδυάζεται FVL και 
υπερομοκυσταιϊναιμία. Για παράδειγμα σε μεγάλη προοπτική μελέτη ο σχετικός κίνδυνος 
για εμφάνιση φλεβικής θρόμβωσης συγκρινόμενος με ασθενείς χωρίς καμία βλάβη ήταν για 
μεν τους ασθενείς με υπερομοκυσταιϊναιμία 3.4, 2.3 για αυτούς με FVLκαι 21.6 για αυτούς 
και με τις δύο βλάβες. 
Συνδυασμός επίκτητων θρομβοφιλικών παραγόντων κινδύνου και FVL 
Υπάρχει σημαντική αλληλεπίδραση μεταξύ FVL και άλλων παραγόντων κινδύνου για 
φλεβική θρόμβωση, όπως λήψη αντισυλληπτικών και εγκυμοσύνη . Αξίζει αναφοράς το 
γεγονός ότι η μετάλλαξη FVLδεν φαίνεται να επιβαρύνει κατά πολύ την πιθανότητα 
εμφάνισης θρόμβωσης στους ασθενείς με καρκίνο, σε αυτούς που πρόκειται να 
υποβληθούν σε χειρουργική επέμβαση ή που ήδη έχουν πνευμονική εμβολή. 
Δεν έχει ξεκαθαρισθεί σε πιο βαθμό η FVL συμβάλλει στην αύξηση της πιθανότητας 
εμφάνισης θρόμβωσης σε ασθενείς που πρόκειται να υποβληθούν σε ορθοπεδική 
επέμβαση. 
Η πιθανότητα οι ασθενείς με FVL να εμφανίσουν πνευμονική εμβολή ( χωρίς ταυτόχρονη 
εμφάνιση εν τω βάθη φλεβοθρόμβωσης [ DVT ] ) φαίνεται να είναι μισή σε σχέση με την 
πιθανότητα να εμφανίσουν DVT μόνη της ( odds ratio 6.0 ) ή σε συνδυασμό με 
πνευμονική εμβολή ( odds ratio 5.2 ).Η αιτία αυτού του παράδοξου φαινομένου δεν είναι 
γνωστή , οφείλεται πιθανότατα στο γεγονός ότι οι ασθενείς με FVL εμφανίζουν σε 
μικρότερη συχνότητα εν τω βάθη φλεβική θρόμβωση που να αφορά τις μεγάλες φλέβες 
ή τις λαγονομηριαίες φλέβες που ευθύνονται για την εμφάνιση πνευμονικής εμβολής. 
FVL & αρτηριακές θρομβώσεις 
Δεν έχει τεκμηριωθεί η συσχέτιση FVL και αρτηριακής θρόμβωσης. Πολλές μελέτες δεν 
έχουν καταφέρει να αποδείξουν συσχέτιση της μετάλλαξης με έμφραγμα του μυοκαρδίου και 
αγγειακό εγκεφαλικό επεισόδιο , έτσι δεν θεωρείται αναγκαία η έναρξη αντιπηκτικής 
αγωγής σε ασθενείς ετερόζυγους για FVL και αρτηριοσκλήρυνση . Μπορεί όμως να 
υπάρχει ένας μικρός κίνδυνος για εμφάνιση αρτηριακής θρόμβωσης, τόσο σε άνδρες όσο 
και σε γυναίκες φορείς του FVL , λόγω και της παρουσίας επιπρόσθετων παραγόντων 
κινδύνου για νόσο στεφανιαίων .Για παράδειγμα σε μελέτη που αφορούσε νέες γυναίκες 
ηλικίας 18- 44 ετών, η παρουσία του FVL σχετίζεται με 2.4 φορές μεγαλύτερο κίνδυνο 
εμφάνισης εμφράγματος του μυοκαρδίου, εφόσον επρόκειτο για καπνίστριες . 
FVL & χρήση αντισυλληπτικών 
 Η χρήση αντισυλληπτικών αυξάνει σημαντικά τον κίνδυνο εμφάνισης φλεβικής θρόμβωσης 
σε γυναίκες με FVL. Η μετάλλαξη Leiden ανευρίσκεται στο 20 – 30 % των γυναικών με 
ιστορικό φλεβικής θρόμβωσης κατά την διάρκεια αγωγής με αντισυλληπτικά. Στην μελέτη 
Leiden η χρήση αντισυλληπτικών σχετίζεται με αύξηση κατά 4 φορές του κινδύνου 
εμφάνισης φλεβικής θρόμβωσης, η παρουσία σε ετερόζυγο μορφή της μετάλλαξης 
συνδυάζεται με αύξηση του κινδύνου κατά 7 φορές, ενώ σε γυναίκες και με τους δύο 
παράγοντες κινδύνου ο κίνδυνος εμφάνισης θρόμβωσης αυξάνει κατά 35 φορές. 
Ο αντίστοιχος κίνδυνος για τις ομόζυγες γυναίκες είναι κατά 100 φορές μεγαλύτερος. 
Στην ίδια μελέτη φαίνεται ότι η χρήση αντισυλληπτικών τρίτης γενεάς ( progestagen 
desogestrel) συνδυάζεται με 2 φορές πιο μεγάλη πιθανότητα εμφάνισης φλεβικής 
θρόμβωσης σε σχέση με αυτά της δεύτερης γενεάς, ενώ ο κίνδυνος είναι ακόμα πιο 
αυξημένος για τις γυναίκες φορείς της μετάλλαξης .Η αλληλεπίδραση μεταξύ FVL και 
αντισυλληπτικών πιθανότατα αντικατοπτρίζει το γεγονός ότι και οι δύο παράγοντες 
κινδύνου οδηγούν σε αντίσταση στην ενεργοποιημένη πρωτεΐνη C. 
Υπό ερωτηματικό η αναγκαιότητα διερεύνησης για την μετάλλαξη FVL στις γυναίκες που 
πρόκειται να χρησιμοποιήσουν αντισυλληπτικά. ( σχέση κόστους /ωφέλειας ). 
FVL & παράγοντες κινδύνου σχετιζόμενοι με την κύηση 
Ο κίνδυνος φλεβικής θρόμβωσης είναι 5 – 6 φορές μεγαλύτερος κατά την διάρκεια της 
κυήσεως, και ακόμη μεγαλύτερος κατά την περίοδο της λοχείας. Η μετάλλαξη FVL 
ανευρεθεί στο 20 – 46 % των γυναικών με φλεβική θρόμβωση σχετιζόμενη με την κύηση. 
Τα υπάρχοντα στοιχεία υποδηλώνουν ότι η παρουσία FVL συνοδεύεται από αύξηση του 
κινδύνου για θρόμβωση 7 έως 16 φορές κατά την διάρκεια της εγκυμοσύνης και της λοχείας. 
Σε εγκύους γυναίκες με FVL και μετάλλαξη στο γονίδιο της προθροβίνης ( G20210Α ) 
ο σχετικός κίνδυνος θρόμβωσης είναι 100 φορές μεγαλύτερος .Παρόλο που η παρουσία του 
FVL αυξάνει την πιθανότητα εμφάνισης φλεβικής θρόμβωσης στις έγκυες γυναίκες, 
ο πραγματικός κίνδυνος σε ασυμπτωματικές γυναίκες δεν είναι γνωστός. Προοπτική μελέτη 
που ήλεγξε μη επιλεγμένο πληθυσμό εγκύων γυναικών και τις παρακολούθησε καθ΄όλη την 
διάρκεια της κυήσεως βρήκε θρομβωτικές επιπλοκές μόνο στο 1.1 % των φορέων FVL. 
Σε άλλη μεγάλη αναδρομική μελέτη 72000 μη επιλεγμένων εγκύων γυναικών, ο πιθανός 
κίνδυνος για φλεβική θρόμβωση κατά την διάρκεια της κυήσεως και της λοχείας στις 
γυναίκες φορείς FVL υπολογίσθηκε στο 1 στις 400 – 500 εγκυμοσύνες . 
Τα αποτελέσματα των μελετών δείχνουν ότι η πιθανότητα εμφάνισης θρόμβωσης, 
σχετιζόμενης με την παρουσία του FVL, κατά την διάρκεια της εγκυμοσύνης είναι μικρή 
γεγονός που δεν δικαιολογεί τον έλεγχο ρουτίνας για την συγκεκριμένη μετάλλαξη σε όλες 
τις έγκυες γυναίκες. 

Σοβαρές μαιευτικές επιπλοκές συμβαίνουν στο 1 – 5 % των εγκύων γυναικών , μεταξύ των 
οποίων περιλαμβάνονται υποτροπιάζουσες αποβολές, προεκλαμψία, αποκόλληση 
πλακούντα. Οι υποτροπιάζουσες αποβολές είναι μία γνωστή επιπλοκή του 
αντιφωσφολιπιδικού συνδρόμου, και πιστεύεται ότι οφείλεται σε μικροθρομβώσεις των 
αγγείων του πλακούντα, με τελικό αποτέλεσμα την εμφάνιση εμφράκτων. 
Τα τελευταία χρόνια κληρονομικοί παράγοντες κινδύνου μεταξύ των οποίων και ο FVL 
έχουν συνδεθεί με υποτροπιάζουσες αποβολές καθώς και με άλλες μαιευτικές επιπλοκές. 
Τουλάχιστον 16 μελέτες βρήκαν σε υψηλά ποσοστά την παρουσία της μετάλλαξης FVL 
μεταξύ γυναικών με ανεξήγητες πολλαπλές αποβολές ( 30 % ) συγκρινόμενες με ομάδα 
ελέγχου όπου τα αντίστοιχα ποσοστά ήταν 1 – 10 % .Σε άλλη μεγάλη μελέτη γυναικών 
με θρομβοφιλία ( συμπεριλαμβανομένων και 141 με FVL ), οι φορείς της συγκεκριμένης 
μετάλλαξης είχαν 2 φορές μεγαλύτερο κίνδυνο of stillbirth , χωρίς όμως να υπάρχει 
αυξημένος κίνδυνος αποβολών πριν την 28 εβδομάδα. Γυναίκες ομόζυγες για την 
μετάλλαξη FVL έχουν 2 φορές μεγαλύτερο κίνδυνο αποβολής σε σχέση με τις ετερόζυγες 
γυναίκες. Τα υπάρχοντα μέχρι σήμερα στοιχεία υποδηλώνουν ότι FVL αποτελεί έναν 
μετρίας βαρύτητας παράγοντα κινδύνου για πολλαπλές αποβολές και πιθανά και για άλλες 
μαιευτικές επιπλοκές. Γυναίκες με FVL έχουν 2 έως 3 φορές μεγαλύτερο σχετικό κίνδυνο για 
αποβολές κυρίως στο δεύτερο και τρίτο τρίμηνο της κυήσεως, ο ακριβής όμως κίνδυνος 
δεν είναι ακόμη γνωστός και χρειάζονται μεγαλύτερες μελέτες. 
Επειδή η πιθανότητα μιας επιτυχούς εγκυμοσύνης είναι ακόμα υψηλή και επειδή 
οι περισσότεροι φορείς FVL δεν θα αναπτύξουν ποτέ κάποια μαιευτική επιπλοκή ο έλεγχος 
ρουτίνας για FVL των εγκύων γυναικών δεν θεωρείται αναγκαίος. Ο έλεγχος θεωρείται 
δικαιολογημένος σε επιλεγμένες γυναίκες με ανεξήγητες αποβολές του 2ου και 3ου 
τριμήνου χωρίς άλλη εμφανή αιτία. 
 
1.Περιγράφονται ασθενείς με αγγειακά εγκεφαλικά επεισόδια οι οποίοι παρουσιάζουν 
αντίσταση στην ενεργοποιημένη πρωτεΐνη C χωρίς αυτή να οφείλεται στον παράγοντα 
Leiden .Στατιστική ανάλυση έδειξε ότι μειωμένη απάντηση στην APC συνοδεύεται απο 
αυξημένο κίνδυνο εμφάνισης αγγειακών εγκεφαλικών ,ανεξαρτήτως της παρουσίας του 
παράγοντα Leiden. 
2. Σε μελέτη case control που περιελάμβανε 474 ασθενείς με πρώτο επεισόδιο εν τω βάθη 
φλεβοθρόμβωσης και 474 controls ,και από τις δύο ομάδες αποκλείσθηκαν οι φορείς της 
μετάλλαξης Leiden, παρατηρήθηκε συσχέτιση μεταξύ της ευαισθησίας της APC και του 
κινδύνου για θρόμβωση. Η μειωμένη απάντηση στην APC αντιπροσώπευε παράγοντα 
κινδύνου  
3. Σε μελέτη με πάνω από 14.000 μετέχοντες , οι οποίοι δεν είχαν τον παράγοντα V Leiden 
( Vicenza Thrombophilia and Atherosclerosis Project ) to adjusted odds ratio για την 
εμφάνιση εν τω βάθη φλεβοθρόμβωσης ήταν 1.8 σε αυτούς με φαινοτυπική αντίσταση στην 
ενεργοποιημένη πρωτεΐνη C  

Σε ασθενείς με ιστορικό θρόμβωσης έχουν περιγραφεί και διάφορες άλλες μεταλλάξεις 
κυρίως στη θέση Arg306 του παράγοντα V , όπως για παράδειγμα η αντικατάσταση της 
Αργ 306 με Θρεονίνη ( παράγων V Cambridge) ή με γλυκίνη (Ηong Kong). 
H κλινική σημασία αυτής της τελευταίας μετάλλαξης είναι αβέβαιη αφού μπορεί να μην 
συνδυάζεται με αντίσταση στην ενεργοποιημένη πρωτεΐνη C.Εμφανίζεται δε αρκετά συχνά 
τόσο σε υγιείς Κινέζους αιμοδότες όσο και σε ασθενείς με θρόμβωση ( 4,5 % και 4,7% 
αντίστοιχα). Απ' ότι φαίνεται η δυνατότητα της ενεργοποιημένης πρωτεΐνης C 
να απενεργοποιεί τον παράγοντα Va δεν επηρεάζεται στην περίπτωση της αντικατάστασης 
με Gly306 ενώ το αντίθετο συμβαίνει στην περίπτωση της αντικατάστασης με Thr 306 , που 
φαίνεται ότι οδηγεί σε αντίσταση στην ενεργοποιημένη πρωτεΐνη C . 
 
Η μετάλλαξη της προθρομβίνης ανακαλύφθηκε το 1996 από τον Poort και συνεργάτες του 
και αποτελεί μία σημαντική πρόοδο στην κατανόηση της παθοφυσιολογίας και 
επιδημιολογίας της θρομβοφιλίας. Το γονίδιο που κωδικοποιεί την προθρομβίνη έχει 
χαρτογραφηθεί στο χρωμόσωμα 11. Η μετάλλαξη οφείλεται σε μετάθεση G στην A στη θέση 
20210 της 3΄ μη μεταφραζόμενης περιοχής του γονιδίου .Στην Ευρώπη η μετάλλαξη 
ανευρίσκεται στο 2 % του γενικού πληθυσμού ( 0,7% έως 4.0% ) . Η υψηλότερη συχνότητα 
βρίσκεται στις περιοχές της νότιας Ευρώπης. Η μετάλλαξη είναι ασυνήθης στους 
Αφροαμερικάνους ( 0,2% ) και σπάνια στους Ασιάτες (43). 
Θεωρείται ότι ο παθοφυσιολογικός μηχανισμός της θρόμβωσης σε αυτή την περίπτωση 
οφείλεται στην υπερπροθρομβιναιμία. Πρόσφατη μελέτηαποδεικνύει ότι η μετάλλαξη G –A 
έχει σαν συνέπεια την συσσώρευση αγγελιαφόρου RNA και αυξημένη σύνθεση προθρομβίνης. 
Η υπόθεση ότι τα αυξημένα επίπεδα προθρομβίνης παίζουν σημαντικό ρόλο στην αιτιολογία 
της φλεβικής θρόμβωσης επιβεβαιώνεται από μελέτες των Butenas και συνεργάτες, οι οποίοι 
αποδεικνύουν ότι αύξηση των επιπέδων της προθρομβίνης στο 150% οδηγεί σε αυξημένη 
σύνθεση θρομβίνης. Άλλοι πάλι υποστηρίζουν ότι αυξημένα επίπεδα προθρομβίνης 
μπορούν να αναστείλουν την απενεργοποίηση του Va από την ενεργοποιημένη πρωτεΐνη 
C με αποτέλεσμα τον σχηματισμό θρομβίνης. 
 
Πολλές μελέτες έχουν αποδείξει σε μεγαλύτερο ή μικρότερο βαθμό τη συσχέτιση της 
μετάλλαξης με την εμφάνιση φλεβικής θρόμβωσης. Ο Poort και συνεργάτες αναφέρουν ότι 
η μετάλλαξη αυξάνει τον κίνδυνο εμφάνισης φλεβικής θρόμβωσης κατά τουλάχιστον 3 
φορές. Πολλές άλλες μελέτες εκτιμούν ότι ο σχετικός κίνδυνος αυξάνεται μεταξύ 2 με 
12.Υπάρχουν όμως προς το παρόν λίγες προοπτικές μελέτες που να επιβεβαιώνουν τη 
συσχέτιση. Υπάρχουν ενδείξεις ότι η συγκεκριμένη μετάλλαξη αποτελεί έναν όχι και τόσο 
ισχυρό παράγοντα κινδύνου για θρόμβωση και σε καμιά περίπτωση δεν είναι τόσο ισχυρός 
όσο στην περίπτωση της ανεπάρκειας πρωτεΐνης C και S και πιθανά ακόμα και αυτής του 
FVL 
Συνύπαρξη μετάλλαξης προθρομβίνης με άλλες αιτίες θρομβοφιλίας & φλεβική 
θρόμβωση 
Παρόλο που η μετάλλαξη της προθρομβίνης αποτελεί έναν όχι και τόσο ισχυρό παράγοντα 
κινδύνου για φλεβική θρόμβωση φαίνεται που ο συνδυασμός με άλλα αίτια θρομβοφιλίας 
αυξάνει κατά πολύ την πιθανότητα εμφάνισης θρόμβωσης .Η πιο καλά μελετημένη 
συνύπαρξη είναι με αυτή του παράγοντα Leiden. Πολλές μελέτες έχουν αποδείξει ότι 
η συνύπαρξη Leiden και μετάλλαξη προθρομβίνης αυξάνει τον κίνδυνο θρόμβωσης . 
Το πιο σημαντικό όμως είναι ότι η συνύπαρξη αυξάνει τον κίνδυνο για υποτροπή μετά το 
πρώτο επεισόδιο θρόμβωσης , γεγονός που ενδεχομένως επιβάλλει τον παράλληλο έλεγχο 
και για τις δύο μεταλλάξεις σε συμπτωματικούς ασθενείς. 
Υπάρχουν επίσης αναφορές και για την συνύπαρξη με υπερομοκυσταιϊναιμία, όπου άλλες 
μελέτες θέλουν να αυξάνει τον κίνδυνο θρόμβωσης ενώ άλλες μελέτες αδυνατούν να το 
επιβεβαιώσουν. Προοπτική μελέτη των Key & McGlennen δηλώνει ότι είναι μάλλον 
απίθανο η συνύπαρξη των δύο παραγόντων να αυξάνει τον κίνδυνο για θρόμβωση. 
Η συνύπαρξη της μετάλλαξης της προθρομβίνης με ανεπάρκεια της πρωτεΐνης C, S και 
αντιθρομβίνης είναι δύσκολο να μελετηθεί , λόγω της σπάνιας εμφάνισης τους. Παρόλα 
αυτά υπάρχουν μελέτες με αντικρουόμενα όμως αποτελέσματα. 
Μετάλλαξη προθρομβίνης και κύηση 
Όπως και στην περίπτωση του παράγοντα Leiden έτσι και στην περίπτωση της μετάλλαξης 
της προθρομβίνης ο κίνδυνος για φλεβική θρόμβωση στις έγκυες γυναίκες καθώς και κατά 
τη λήψη αντισυλληπτικών , φαίνεται να αυξάνει. Οι Martinelli και συνεργάτες αναφέρουν ότι 
ο σχετικός κίνδυνος εν τω βάθη φλεβοθρόμβωσης αυξάνει κατά 16.3 φορές στις γυναίκες 
με μετάλλαξη της προθρομβίνης που κάνουν χρήση αντισυλληπτικών σε σύγκριση με 
γυναίκες χωρίς τη μετάλλαξη και χωρίς να κάνουν χρήση αντισυλληπτικών . Η ίδια ομάδα 
αναφέρει 149 φορές μεγαλύτερο κίνδυνο για θρόμβωση εγκεφαλικών φλεβών στις γυναίκες 
που παίρνουν αντισυλληπτικά και είναι φορείς της μετάλλαξης. Ο κίνδυνος για φλεβική 
θρόμβωση φαίνεται μεγαλύτερος κατά τους πρώτους 6 – 12 μήνες της αγωγής . 
Μετάλλαξη προθρομβίνης & αρτηριακή θρόμβωση 
Η αρτηριακή θρόμβωση είναι στενά συνδεδεμένη με την ρήξη της αρτηριοσκληρυντικής 
πλάκας. Παρόλο που, κλασσικά θεωρείται ότι ο θρόμβος σε αυτό το σημείο είναι πλούσιος 
σε αιμοπετάλια, η αποτελεσματικότητα της αγωγής με ηπαρίνη και ανασταλτές της 
θρομβίνης στην στεφανιαία νόσο αποδεικνύει τη συμμετοχή σε σημαντικό βαθμό και του 
μηχανισμού της πήξης. Έτσι πιθανολογείται ότι η μετάλλαξη της προθρομβίνης ενδεχόμενα 
να μπορεί να παίξει κάποιο ρόλο στην εμφάνιση της αρτηριακής θρόμβωσης. 
Υπάρχουν μελέτες που υποδηλώνουν ότι η μετάλλαξη μπορεί να παίζει σημαντικό ρόλο 
στην πρώιμη εμφάνιση αθηροσκληρυντικής νόσου ιδιαίτερα όταν καταλήγει σε έμφραγμα 
του μυοκαρδίου .Δεν συμφωνούν όμως όλες οι μελέτες με αυτά τα ευρήματα. Συζητιέται η 
πιθανή συνέργια της μετάλλαξης με άλλους επίκτητους παράγοντες κινδύνου όπως το 
κάπνισμα και η υπέρταση. 
 
Η αντιθρομβίνη ( ΑΤ ) είναι ο σημαντικότερος φυσιολογικός ανασταλτής της αιμόστασης. 
Κατατάσσεται στην υπεροικογένεια των ανασταλτών του τύπου των σερπινών.
Το γονίδιο που κωδικοποιεί τη σύνθεση της, έχει ταυτοποιηθεί στο χρωμόσωμα 1. 
Η ΑΤ παράγεται στο ήπαρ, δεν αποτελεί όμως πρωτεΐνη οξείας φάσεως και η σύνθεση της δεν επηρεάζεται απο τη φλεγμονώδη απάντηση. 
Αναστέλλει τις ακόλουθες πρωτεάσες (ενεργοποιημένους παράγοντες της πήξης): FIIa, 
Fxa, FIXa, FVIIa, FXIa, FXIIa. H ανασταλτική δράση της ΑΤ είναι σχετικά πιο αργή σε σχέση 
με τις άλλες σερπίνες, όμως η παρουσία της ηπαρίνης και των πολυσακχαριτών (θειϊκή 
ηπαράνη, πρωτεογλυκάνες κ.λπ.) επιταχύνει έως και 1000 φορές το ρυθμό αναστολής για 
τις περισσότερες πρωτεάσες. 
Κληρονομική ανεπάρκεια 
Η ανεπάρκεια ΑΤ κληρονομείται κατά τον αυτοσωματικό επικρατούντα χαρακτήρα, παρόλα 
αυτά παρουσιάζει κάποια γενετική ετερογένεια (44) . Παρουσιάζεται σχεδόν αποκλειστικά 
σαν ετερόζυγος κατάσταση, η ομόζυγη μορφή είναι πολύ σπάνια και συνήθως θανατηφόρα 
εμφανιζόμενη ως θρόμβωση στο νεογνό. Έχουν περιγραφεί ασθενείς με ομόζυγο έλλειψη 
ΑΤ , που αφορά την θέση δέσμευσης με την ηπαρίνη( τύπος ΙΙb ).Αυτοί παρουσιάζονται με 
θρόμβωση κατά την νεογνική ή και παιδική ηλικία, και μπορεί να εμφανίσουν είτε αρτηριακή 
είτε φλεβική θρόμβωση. Οι περισσότεροι από τους ετεροζυγώτες ( > 50 % ) έχουν ένα 
θρομβωτικό επεισόδιο γύρω στην ηλικία των 30 ετών. 
Τελευταίες μελέτες αναφέρουν τη συχνότητα εμφάνισης κληρονομικής ανεπάρκειας ΑΤ 
περίπου στο 2 % των ασθενών με φλεβική θρόμβωση (από 1–8%). 
Η ανεπάρκεια συνδέεται με την εμφάνιση σχεδόν αποκλειστικά φλεβικής θρόμβωσης , είτε 
με την μορφή της εν τω βάθη φλεβικής θρόμβωσης των κάτω άκρων , πνευμονικής 
εμβολής, ή φλεβική θρόμβωση σε ασυνήθεις θέσεις όπως: κάτω κοίλη φλέβα, μεσεντέριος, 
νεφρική ή εγκεφαλικές φλέβες. Συχνά η φλεβική θρόμβωση εμφανίζεται αυτόματα αλλά 
μπορεί και να συνδυάζεται με εγκυμοσύνη , λοίμωξη και χειρουργική επέμβαση. Παράλληλα 
με τις "κλασικές" μορφές εμφάνισης ( φλεβοθρόμβωση ) η ανεπάρκεια ΑΤ μπορεί να 
εκδηλωθεί σαν αντίσταση στην ηπαρίνη. Η συσχέτιση της ανεπάρκειας ΑΤ με αρτηριακές 
θρομβώσεις είναι αβέβαιη. 
Κατά καιρούς έχουν προταθεί διάφορες ταξινομήσεις της ανεπάρκειας ΑΤ όμως η πιο 
αποδεκτή είναι αυτή που προτάθηκε το 1977 από την βάση δεδομένων μεταλλάξεων της 
αντιθρομβίνης. Διακρίνουμε : 
Ανεπάρκεια τύπου I : παράλληλη έκπτωση βιολογικής και αντιγονικής δραστικότητας της 
ΑΤ περίπου στο 50%. Έχουν καταγραφεί 80 σημειακές μεταλλάξεις, περίπου 30 frameshift 
deletions or insertions και 12 ολικές ελλείψεις του γονιδίου. 
Ανεπάρκεια τύπου II : χαρακτηρίζεται από φυσιολογική αντιγονική δραστικότητα, με 
μειωμένη όμως βιολογική δραστικότητα λόγω δυσλειτουργικής πρωτεΐνης. Στο 40% των 
ασθενών με φλεβική θρόμβωση και ανεπάρκεια ΑΤ, βρίσκεται ανεπάρκεια τύπου IΙ. 
Παρόλα αυτά σε ασυμπτωματικό αιμοδοτικό πληθυσμό που βρέθηκε ανεπάρκεια ΑΤ, το 
88% παρουσίαζε ανεπάρκεια τύπου ΙΙ. 
Αυτός ο τύπος διακρίνεται περαιτέρω σε 3 υποκατηγορίες: 
Τύπος ΙΙ a : διαταραχή του ενεργού κέντρου ( Reactive Site ) 
Τύπος ΙΙb : διαταραχή στη θέση σύνδεσης με την ηπαρίνη ( Heparin Binding Site ). 
Αυτοί οι ασθενείς εμφανίζουν σε χαμηλότερα ποσοστά θρομβωτικά επεισόδια (6%) 
συγκρινόμενοι με τους ασθενείς με ανεπάρκεια τύπου Ι ή τύπου ΙΙ a.Επιπλέον ασθενείς 
ομοζυγώτες για τον τύπο ΙΙb εμφανίζουν τόσο φλεβικές όσο και αρτηριακές θρομβώσεις 
Τύπος ΙΙc : χαρακτηρίζεται από μεταλλάξεις με πλειοτροπική επίδραση ( Pleiotropic 
Effect ), είναι ενδιαφέρον ότι τέτοιες μεταλλάξεις χαρακτηρίζονται από μειωμένα 
επίπεδα της μεταλλαγμένης αντιθρομβίνης στο πλάσμα, τα οποία μπορεί να 
οφείλονται σε μειωμένη σύνθεση και έκκριση καθώς και σε αυξημένο καταβολισμό. 
Επίκτητη ανεπάρκεια 
Πολλές κλινικές καταστάσεις συνοδεύονται από επίκτητη ανεπάρκεια ΑΤ. Διακρίνουμε δύο 
μεγάλες κατηγορίες : μειωμένη σύνθεση, αυξημένη κατανάλωση. 
Μειωμένη σύνθεση : ηπατική νόσος, προωρότης, φλεγμονώδεις νόσοι του εντέρου, 
εκτεταμένα εγκαύματα 
Αυξημένη κατανάλωση : διάχυτη ενδαγγειακή πήξη ( σήψη, shock ), οξεία μετά μετάγγιση 
αιμόλυση, θρομβωτική μικοραγγειοπάθεια, κακοήθειες, θεραπεία με Lasparaginase, οξέα 
θρομβωτικά επεισόδια. 

Κατά τη θεραπεία με ηπαρίνη μπορεί να βρεθούν χαμηλά επίπεδα αντιθρομβίνης 
( σχηματισμός συμπλέγματος ΤΑΤ και αδρανοποίηση της ΑΤ ).Παρόλα αυτά είναι ασύνηθες 
τα επίπεδα της ΑΤ να πέσουν κάτω από 50 - 60 % κατά τη διάρκεια της θεραπείας. 
Επίσης έχει παρατηρηθεί απώλεια , μέσω των ούρων, ΑΤ σε ασθενείς με νεφρωσικό 
σύνδρομο. Υπάρχουν πολλές ακόμη καταστάσεις που συνοδεύονται από μικρότερου 
βαθμού ανεπάρκεια ΑΤ, αλλά η συσχέτιση τους με θρόμβωση είναι αμφίβολη. 
Τέτοιες καταστάσεις περιλαμβάνουν : λοιμώξεις, αγγειίτιδα, αιμοδιάλυση, απόρριψη 
νεφρικού μοσχεύματος, δρεπανοκυτταρική νόσος / μεσογειακή, πλασμαφαίρεση ιδιαίτερα 
όταν χρησιμοποιείται υποκατάσταση με λευκωματίνη . 
Αυξημένα επίπεδα αντιθρομβίνης παρατηρούνται κατά την εμμηνόπαυση και κατά τη 
θεραπεία με υψηλές δόσεις αντισυλληπτικών. Υπάρχουν μελέτες που δείχνουν ότι τα 
επίπεδα αυξάνονται κατά τη θεραπεία με αντιπηκτικά από το στόμα . 

Η ομοκυστείνη είναι ένα αμινοξύ με σουλφυδριλική ομάδα , το οποίο σχηματίζεται κατά την 
μετατροπή της Μεθιονίνης σε Κυστεϊνη .Ο μεταβολισμός της Ομοκυστεϊνης γίνεται μέσω της 
οδού της διασούλφωσης ώστε να σχηματισθεί κυσταθιόνη ή μέσω της μεταβολικής οδού της 
επαναμεθυλίωσης ώστε να σχηματισθεί Μεθιονίνη . Κληρονομικές ανεπάρκειες των 
απαραίτητων ενζύμων που παρεμβαίνουν στον μηχανισμό είτε της επαναμεθυλίωσης είτε 
της διασούλφωσης έχουν σαν αποτέλεσμα την αύξηση των επιπέδων της Ομοκυστεϊνης 
στο αίμα. Το ίδιο αποτέλεσμα μπορούν να έχουν και επίκτητες ανεπάρκειες ( π.χ. κοβαλαμίνη ) 
 
Ο όρος ομοκυστιναιμία αναφέρεται σε ομάδα διαταραχών με κλινικές και βιοχημικές 
διαφορές, οφείλεται δε σε έλλειψη ή ελλιπή δραστικότητα κάποιου από τα ένζυμα ή 
συνένζυμα που συμμετέχουν στον μεταβολισμό της μεθειονίνης αρχικά και της 
ομοκυστεϊνης ( HC) στην συνέχεια. Κοινό χαρακτηριστικό είναι η συσσώρευση ομοκυστίνης 
στα ούρα και ομοκυστείνης στο αίμα. Η ομοκυστινουρία ανευρίσκεται με συχνότητα περίπου 
1 στους 200.000 – 300.000 στον γενικό πληθυσμό και οφείλεται κατά 90 – 95 % των 
περιπτώσεων σε ομόζυγο ανεπάρκεια της κυσταθειονίνοβσυνθετάσης (CBS). 
Η ετερόζυγος μορφή της ανεπάρκειας ανευρίσκεται σε ποσοστό 0,3 – 1,0 % του γενικού 
πληθυσμού. Το γονίδιο που κωδικοποιεί τη σύνθεση της CBS εδράζεται στο χρωμόσωμα 
21q.Το άλλο ένζυμο που παρεμβαίνει στον μεταβολισμό της ομοκυστεϊνης είναι 
η αναγωγάση του μεθυλεντετραϋδροφολικού οξέος ( MTHFR ). Το γονίδιο που κωδικοποιεί 
τη σύνθεση του εδράζεται στο χρωμόσωμα 1p36. Βαριά ανεπάρκεια του MTHFR σαν αιτία 
ομοκυστινουρίας είναι πολύ σπάνια. Έχει περιγραφεί μετάλλαξη, με αποτέλεσμα 
θερμοευαισθησία της αναγωγάσης (MTHFR ), η οποία μπορεί να οδηγήσει σε μέτρια 
αύξηση των επιπέδων της ομοκυστεϊνης στο πλάσμα και η οποία εμφανίζεται αρκετά 
συχνά. Περίπου 12% του πληθυσμού των Ηνωμένων Πολιτειών φέρει αυτή την μετάλλαξη , 
ενώ μέτρια υπερομοκυσταιϊναιμία είναι χαρακτηριστική εκδήλωση χαμηλών τιμών φυλλικού. 
Προσφάτως έχουν περιγραφεί και άλλες μοριακές βλάβες στο επίπεδο του MTHFR και των 
άλλων ενζύμων που παρεμβαίνουν στον μεταβολισμό της ομοκυστεϊνης , η κλινική τους 
όμως σημασία χρήζει περαιτέρω διερεύνησης. 
Εδώ και 40 χρόνια η παρουσία ομοκυστινουρίας έχει συνδεθεί με αυξημένη επίπτωση 
αθηροθρομβωτικής καρδιαγγειακής νόσου (CVD ) αλλά και θρομβοεμβολικής (VTE) νόσου. 
Περίπου το 25 % των ασθενών θα έχουν ένα θρομβωτικό επεισόδιο στην ηλικία των 
16 ετών και ένα 50% στην ηλικία των 29 ετών. Αυτά τα ευρήματα κατεύθυναν την έρευνα 
και προς τις ηπιότερες μορφές υπερομοκυσταιϊναιμίας και τη διερεύνηση του ρόλου που 
ενδεχομένως παίζουν αναφορικά με την ανάπτυξη CVD & VTE.Αποτέλεσμα αυτών των 
ερευνών ήταν σήμερα να είναι αποδεκτό ότι η υπερομοκυσταιϊναιμία αποτελεί παράγοντα 
κινδύνου τόσο για την αθηροθρομβωτική καρδιαγγειακή νόσο όσο και για την φλεβική 
θρόμβωση, γεγονός που την διαφοροποιεί από τις άλλες θρομβοφιλικές διαταραχές. 
Παρόλα αυτά ο βαθμός συσχέτισης της υπερομοκυσταιϊναιμίας με την CVD και VTE 
ποικίλλει ανάλογα με την μελέτη, ενώ δεν έχει ακόμη τεκμηριωθεί ο ρόλος της 
υπερομοκυσταιϊναιμίας. Στην CVD πάνω από 30 αναδρομικές μελέτες έχουν βρει 
συσχέτιση της νόσου με την υπεομοκυσταιϊναιμία. Το ίδιο ισχύει και για την VTE παρόλο 
που έχουν γίνει λιγότερες μελέτες. Αυτό όμως που γίνεται φανερό είναι ότι όλες αυτές 
οι μελέτες δεν μπορούν να διακρίνουν σαφώς εάν η υπερομοκυσταιϊναιμία είναι η αιτία ή το 
τελικό αποτέλεσμα της CVD ή της VTE. Αυτή η αβεβαιότητα επιτείνεται με την 
παρατήρηση ότι τα επίπεδα της ομοκυστείνης μπορούν να αυξηθούν άγνωστο για πόσο 
διάστημα μετά από ένα οξύ θρομβωτικό επεισόδιο Το αποτέλεσμα μπορεί να είναι διφασικό 
με μία αρχική πτώση των επιπέδων ακολουθούμενη από παρατεταμένη αύξηση η οποία 
μπορεί να διαρκέσει μέχρι 6 μήνες μετά το έμφραγμα του μυοκαρδίου και για πάνω από 
ένα έτος στην περίπτωση αγγειακού εγκεφαλικού επεισοδίου. Δεν είναι γνωστό εάν το ίδιο 
ισχύει και για την VTE, πρόδρομα αποτελέσματα της μελέτης LITE αναφέρουν ότι ούτε τα αυξημένα επίπεδα 
ομοκυστείνης, ούτε η ομοζυγωτία C677T στο γονίδιο MTHFR αποτελούν παράγοντες 
κινδύνου για το πρώτο επεισόδιο φλεβικής θρόμβωσης, το αντίθετο συμβαίνει στην 
περίπτωση των υποτροπιαζόντων επεισοδίων, όπου συνδέονται με τα επίπεδα 
ομοκυστεϊνης στον γενικό πληθυσμό. Χρειάζονται ακόμη πολλές μελέτες προκειμένου 
να καταδειχθεί η ακριβής σχέση της ομοκυστεϊνης με της υποτροπές της φλεβικής 
θρόμβωσης. Ακόμη ένας παράγοντας που δυσκολεύει τη ερμηνεία των αυξημένων 
επιπέδων ομοκυστείνης και τη συσχέτιση τους με την CVD είναι το γεγονός ότι μπορούν να 
αυξηθούν δευτερογενώς σε καταστάσεις που συνδέονται με CVD όπως κάπνισμα, 
αρτηριακή υπέρταση, ανεπάρκεια βιταμινών, νεφρική δυσλειτουργία, έλλειψη φυσικής 
άσκησης, φύλο (άνδρες και μεταεμμηνοπαυσιακές γυναίκες). Πάντως μελέτες που έλαβαν 
όλους αυτούς του παράγοντες υπόψη τους, συνεχίζουν να θεωρούν την ομοκυστεϊνη σαν 
ανεξάρτητο παράγοντα κινδύνου τουλάχιστον για την CVD. Οι προοπτικές μελέτες που 
έχουν γίνει σχετικά με την ομοκυστείνη σαν παράγοντα κινδύνου στη CVD και VTE είναι 
σαφώς λιγότερες. Η ετυμηγορία για το εάν η υπερομοκυσταιϊναιμία αποτελεί παράγοντα 
κινδύνου για την αθηρωθρομβωτική νόσο δεν έχει ακόμη κριθεί. Πρόσφατη μετα- ανάλυση 
υποδηλώνει το περισσότερο μια ασθενή συσχέτιση. Αναφορικά με την VTE οι μελέτες είναι 
ακόμη λιγότερες. Οι Ridker και συνεργάτες βρήκαν θετική συσχέτιση μεταξύ 
υπερομοκυστεϊναιμίας και ιδιοπαθούς φλεβικής θρομβοεμβολικής νόσου, παρόμοια οι 
Eichinger και συνεργάτες απέδειξαν ότι στους ασθενείς με υπερομοκυστεϊναιμία υπάρχει 
μεγαλύτερος κίνδυνος υποτροπής VTE. 
Μέχρι σήμερα δεν υπάρχουν μελέτες που να εξετάζουν το ενδεχόμενο 
η υπερομοκυστεϊναιμία να προδιαθέτει σε CVD όσο και σε VTE τους ίδιους ασθενείς , 
όπως θα φαινόταν λογικό εφόσον υπάρχουν σαφείς αναφορές για τον καταλυτικό ρόλο της 
ομοκυστεϊνης στην εμφάνιση και των δύο νοσημάτων. 
Η αυτοοξείδωση της ομοκυστείνης διεγείρει την παραγωγή δραστικών ριζών οξυγόνου 
περιλαμβανομένων των ανιόντων υπεροξειδίου, και των ριζών υδροξυλίου, αυτές με την 
σειρά τους μπορούν να οδηγήσουν στην υπεροξείδωση τόσο των LDL όσο και της 
ενδοθηλιακής μεμβράνης. 
Οι αντιθρομβωτικές ιδιότητες του ενδοθηλίου μεταβάλλονται μετά από έκθεση σε 
ομοκυστεϊνη μέσω της ενεργοποίησης παράγοντα V, μείωση της έκφρασης του υποδοχέα 
της θρομβομοντουλίνης , καταστολή της σύνθεσης ηπαρινοειδών , καταστολή του 
ινωδολυτικού μηχανισμού στο επίπεδο της επιφάνειας των κυττάρων, σύνθεση ιστικού 
παράγοντα. Πρόσφατα έχουν περιγραφεί και προφλεγμονώδεις αλλαγές στο επίπεδο του 
ενδοθηλίου , όπως η έκφραση μορίων προσκόλλησης -1 (VCAM1).Δεν έχει ξεκαθαρισθεί 
εάν όλες αυτές οι τροποποιήσεις των αντιθρομβωτικών ιδιοτήτων του ενδοθηλίου έχουν 
σημασία in vivo, καθότι υπάρχουν κάποιες διαφορές μεταξύ των υποτιθέμενων μηχανισμών 
και των ευρημάτων σε ασθενείς. 
Για παράδειγμα έχουν βρεθεί υψηλά επίπεδα ενεργοποιημένης πρωτεΐνης C (και όχι 
μειωμένα όπως θα περίμενε κανείς) στους ασθενείς με υπερομοκυστεϊναιμία. 
 
In vitro έκθεση των λείων μυϊκών κυττάρων σε ομοκυστεϊνη έχει σαν αποτέλεσμα τον 
πολλαπλασιασμό τους καθώς και αυξημένη παραγωγή και εναπόθεση κολλαγόνου. 
Δράση στο σύστημα της πήξης 
Η υπερομοκυστεϊναιμία προάγει την σύνθεση ιστικού παράγοντα από τα μονοκύτταρα. 
Μπορεί να οδηγήσει σε ενεργοποίηση των αιμοπεταλίων και παραγωγή θρομβοξάνης 
Α2Πρόσφατ έχει αναφερθεί ότι η ομοκυστείνη μπορεί να τροποποιεί το μόριο του 
παράγοντα V και μάλιστα κατά δοσοεξαρτώμενο τρόπο , καθιστώντας τον αδρανή έναντι 
της ενεργοποιημένης πρωτεΐνης C. Κατά πόσον αυτή η μορφή επίκτητης αντίστασης στην 
ενεργοποιημένη πρωτεΐνη C συμβαίνει και in vivo στους ασθενείς με υπερομοκυστεϊναιμία 
είναι κάτι που ακόμη δεν έχει απαντηθεί. Φαίνεται όμως ότι υπάρχει ισχυρή πιθανότητα μιας 
και προηγούμενες μελέτες έχουν δείξει ότι η συνύπαρξη FVLκαι υπερομοκυστεϊναιμίας έχει 
σαν αποτέλεσμα την αύξηση του κινδύνου για VTE. 
 
Με τον όρο δυσινωδογοναιμία εννοούμε διαταραχές της δομής του ινωδογόνου που 
μπορούν ή δεν μπορούν να οδηγήσουν σε λειτουργικά μη φυσιολογικό ινωδογόνο .Αυτές οι 
διαταραχές μπορεί να είναι κληρονομικές ή επίκτητες. Επίκτητες δυσινωδογοναιμίες 
συνδυάζονται με διάφορα ετερογενή νοσήματα κυριότερα όμως με ηπατοπάθειες. 
Μέχρι σήμερα έχουν περιγραφεί πάνω από 350 περιπτώσεις οικογενειών με κληρονομική 
δυσινωδογοναιμία (52). Από αυτές έχει περιγραφεί το είδος της δομικής διαταραχής μόνο 
στις 150.Στις περισσότερες περιπτώσεις πρόκειται για σημειακές μεταλλάξεις. Δοθέντος ότι 
το μόριο του ινωδογόνου παίζει διπλό ρόλο συμμετέχοντας τόσο στους προπηκτικούς όσο 
και στους ινωδολυτικούς μηχανισμούς μπορεί κανείς να περιμένει ότι δυσλειτουργικό μόριο 
ινωδογόνου μπορεί να συνοδεύεται είτε από αιμορραγικές είτε από θρομβωτικές 
εκδηλώσεις. Από τις κληρονομικές δυσινωδογοναιμίες 55% είναι ασυμπτωματικές, 
25% συνοδεύονται από αιμορραγική διάθεση ενώ το υπόλοιπο 20 % συνοδεύεται από 
θρομβώσεις με ή χωρίς αιμορραγία. 
Πριν το 1995 υπήρχαν μόνο σποραδικές αναφορές σε περιστατικά με φλεβική θρόμβωση 
και κληρονομική δυσινωδογοναιμία. Το 1995 η International Society on Thrombosis and 
Haemostasis θέσπισε κριτήρια για την διάγνωση της 
κληρονομικής δυσινωδογοναιμίας ( επηρεασμένες πηξιολογικές μέθοδοι ή ανεύρεση του 
παθολογικού ινωδογόνου με DNA ανάλυση) βάση των οποίων μελετήθηκαν 
26 περιπτώσεις δυσινωδογοναιμίας με θρομβοφιλία παράλληλα με 187 συγγενείς τους 
(99 με δυσινωδογοναιμία και 88 χωρίς). Είκοσι από τους συγγενείς με δυσινωδογοναιμία 
παρουσίασαν θρομβωτικό επεισόδιο σε σύγκριση με κανένα από την ομάδα χωρίς 
δυσινωδογοναιμία. Αυτά τα ευρήματα έπεισαν την ομάδα εργασίας ότι υπάρχει σημαντική 
συσχέτιση μεταξύ μερικών μορφών δυσινωδογοναιμίας και φλεβικής θρόμβωσης. 
Με σπάνιες εξαιρέσεις κληρονομούνται με αυτοσωματικό κυρίαρχο χαρακτήρα, παρ' όλα 
αυτά η συχνότητα θρόμβωσης βρέθηκε μεγαλύτερη στις γυναίκες, και οφείλεται κυρίως στην 
αυξημένη συχνότητα θρόμβωσης κατά την περίοδο της εγκυμοσύνης, ιδιαίτερα κατά την 
περίοδο της λοχείας η μέση ηλικία εμφάνισης θρόμβωσης ήταν τα 27 έτη και αφορούσε 
κυρίως το φλεβικό σύστημα των κάτω άκρων. Οι κληρονομικές ανινωδογοναιμίες και 
δυσινωδογοναιμίες θεωρούνταν μέχρι σήμερα χωρίς οντότητες σήμερα όμως πιστεύεται ότι 
αποτελούν και αυτές μέρος των δυσινωδογοναιμιών μια και πολλές από αυτές οφείλονται σε 
δομικές ανωμαλίες του ινωδογόνου. Μεταξύ των ασθενών με μειωμένο λειτουργικά 
ινωδογόνο παρατηρείται αυξημένος κίνδυνος αυτόματων αποβολών. Ενδιαφέρον προκαλεί 
το γεγονός ότι διάφορες μεταλλάξεις του ινωδογόνου έχουν ενοχοποιηθεί στην παθογένεια 
της κληρονομικής αμυλοείδωσης. 
Ο ακριβής μηχανισμός με τον οποίο η δυσινωδογοναιμία αυξάνει τον κίνδυνο θρόμβωσης 
δεν είναι γνωστός και εξαρτάται από τη φύση του παθολογικού ινωδογόνου. Θεωρητικά ένα 
δυσλειτουργικό ινωδογόνο μπορεί να οδηγήσει σε θρόμβωση είτε λόγω αυξημένης τάσης 
δημιουργίας θρόμβων είτε λόγω ελαττωματικής λύσης των θρόμβων ( ινωδόλυση ). 
Ο Liu και συνεργάτες προτείνουν ότι η θρόμβωση μπορεί να οφείλεται σε ελαττωματική 
πρόσδεση θρομβίνης από το δυσλειτουργικό ινωδογόνο με συνέπεια τη συσσώρευση 
θρομβίνης. Ελαττωματική ινωδόλυση έχει επίσης αναφερθεί περιλαμβανομένης της 
αντίσταση στην λυτική δραστηριότητα της πλασμίνης και ελαττωματική πρόσδεση tPA. 

Επίκτητες δυσινωδογοναιμίες 
Συναντιόνται πιο συχνά στις ηπατοπάθειες. Οι Francis και Armstrong βρήκαν στοιχεία 
δυσινωδογοναιμίας στο 80 – 90 % των ασθενών με διάφορες μορφές ηπατικής νόσου. 
Τις περισσότερες φορές η δυσινωδογοναιμία που συνοδεύει ηπατοπάθειες χαρακτηρίζεται 
από την παρουσία Ινωδογόνου με αυξημένη ποσότητα σιαλυκού οξέως , αυτό έχει σαν 
συνέπεια ελαττωματικό πολυμερισμό της ινικής. 
Έχουν περιγραφεί επίσης σε καρκίνωμα νεφρού, αλλογενής μεταμόσχευση μυελού των 
οστών, και με τη χρήση φαρμάκων όπως Μυθραμυκίνη, ισορετινοικό και Lασπαραγινάση. 
Λίγες περιπτώσεις επίκτητης δυσινωδογοναιμίας έχουν συσχετισθεί με θρομβοφιλία. 
 
Πρόσφατες μελέτες κατέδειξαν ότι αυξημένα επίπεδα παραγόντων πήξεως σχετίζονται με 
αυξημένο κίνδυνο για θρόμβωση. Αυξημένα επίπεδα των παραγόντων II, VIII,IX και XI είχαν 
αρχικά συσχετισθεί με αυξημένη πιθανότητα εμφάνισης φλεβικής θρόμβωσης, ενώ 
αυξημένα επίπεδα Ινωδογόνου παράγοντα V,VII von Willebrand είχαν συσχετισθεί με 
αυξημένο κίνδυνο εμφάνισης αρτηριακών θρομβώσεων. 
Δεν έχει γίνει ακόμα γνωστό εάν ο αυξημένος παράγοντας είναι από μόνος του η αιτία του 
αυξημένου κινδύνου θρόμβωσης ή αποτελεί μία απάντηση σε άλλες αιτίες που προς το 
παρόν παραμένουν άγνωστες. Επιπλέον για πολλούς από τους παράγοντες δεν είναι 
γνωστό ποιές αυξήσεις οφείλονται σε πολυμορφισμούς αυτού καθεαυτού του γονιδίου του 
παράγοντα ή άλλων ρυθμιστικών παραγόντων. Δεν έχει ακόμα ξεκαθαρισθεί γιατί ορισμένοι 
παράγοντες σχετίζονται περισσότερο με φλεβική θρόμβωση και άλλοι με αρτηριακή. 
 
Το Ινωδογόνο είναι μια διαλυτή γλυκοπρωτείνη , η οποία συντίθεται αποκλειστικά στο 
ήπαρ. Το ινωδογόνο τροποποιείται από τη δράση της θρομβίνης έτσι ώστε να παραχθούν 
μονομερή ινικής, τα οποία αποτελούν το κυρίαρχο συστατικό του θρόμβου ινικής. 
Αυξημένα επίπεδα ινωδογόνου έχουν προταθεί ως δυνητικά θρομβοφιλικοί παράγοντες 
κινδύνου (55) , ενώ έχουν περιγραφεί πολυμορφισμοί του ινωδογόνου που οδηγούν σε 
αυξημένα επίπεδα. Τα αυξημένα επίπεδα ινωδογόνου θεωρητικά προάγουν το σχηματισμό 
θρόμβου μεταβάλλοντας την κινητική του συστήματος πήξης οδηγώντας σε αυξημένο 
σχηματισμό ινικής, ενισχύουν την αλληλεπίδραση των αιμοπεταλίων αυξάνοντας 
τη σύνδεση τους με τους υποδοχείς IΙb/IIIa ,αυξάνει την οσμωτικότητα του πλάσματος. 
Επιπλέον το ινωδογόνο διεγείρει τη μετανάστευση λείων μυϊκών κυττάρων και λειτουργεί 
ως πρωτεΐνη οξείας φάσεως. Αυξημένα επίπεδα ινωδογόνου έχουν ισχυρή συσχέτιση με αυξημένο κίνδυνο 
αθηροσκληρυντικής νόσου. Υπερινωδογοναιμία συσχετίζεται όμως και με πολλούς άλλους 
παράγοντες κινδύνου καρδιαγγειακής νόσου όπως το κάπνισμα, σακχαρώδης διαβήτης. 
Σε αυτές της συνθήκες το ινωδογόνο μπορεί να παίζει το ρόλο του άμεσου μεσολαβητή της 
αρτηριακής θρόμβωσης ή μπορεί απλά να αντιπροσωπεύει έναν δείκτη της υποκείμενης 
φλεγμονώδους διεργασίας. 
Δεν είναι λοιπόν ξεκάθαρο εάν το ινωδογόνο αποτελεί έναν ανεξάρτητο παράγοντα 
κινδύνου για την αρτηριακή θρόμβωση, έναν συνεργικό παράγοντα ή απλά έναν δείκτη της 
παρουσίας αθηροσκλήρυνσης, η οποία έτσι και αλλιώς θεωρείται σαν μια χρόνια 
φλεγμονώδης κατάσταση. 
Η υπερινωδογοναιμία έχει προταθεί να παίζει κάποιο ρόλο και στην φλεβική θρόμβωση, 
όμως τα υπάρχοντα στοιχεία είναι περιορισμένα. 
 
Υποθετικά η αύξηση του παράγοντα V επιταχύνει τον μηχανισμό της πήξης με συνέπεια 
τον αυξημένο κίνδυνο θρόμβωσης. Δύο μελέτες έχουν αξιολογήσει τη σχέση μεταξύ 
αυξημένων επιπέδων παράγοντα V και του κίνδυνου εμφάνισης θρόμβωσης: 
a. Οι Redondo και συνεργάτες αναφέρουν ότι αυξημένη δραστικότητα παράγοντα V 
συνδέεται με αυξημένο κίνδυνο εμφάνισης εμφράγματος του μυοκαρδίου. Συνέκριναν τα 
επίπεδα παράγοντα V σε 200 επιζήσαντες από έμφραγμα του μυοκαρδίου με αυτά σε 100 
υγιείς της ίδιας ηλικίας και ίδιου φύλου. Η μέση τιμή των επιπέδων του παράγοντα V ήταν 
103% στους υγιείς έναντι 111% στους εμφραγματίες. Ασθενείς με επίπεδα πάνω από 
109 % είχαν 3.3 φορές μεγαλύτερο κίνδυνο συγκρινόμενοι με ασθενείς με κάτω από 96% 
δραστικότητα. Η συσχέτιση παρέμεινε και μετά τη διόρθωση για ηλικία, φύλο, κάπνισμα, 
σακχ.διαβήτη, διαταραχές λιπιδίων, υπέρταση και ινωδογόνο. 
b. Οι Kamphuisen και συνεργάτες μέτρησαν επίπεδα αντιγόνου του παράγοντα V σε 
474 ασθενείς με ιστορικό φλεβικής θρόμβωσης μη σεχτιζόμενο με την παρουσία 
κακοήθειας, έναντι 474 υγιών ατόμων της ίδιας ηλικίας και φύλου.Μέση τιμή των επιπέδων 
παράγοντα V ήταν 134% στους ασθενείς και 132% στην ομάδα ελέγχου.Δεν βρέθηκε 
συσχέτιση μεταξύ των επιπέδων του αντιγόνου παράγοντα V και φλεβικής θρόμβωσης. 
 
Αυξημένα επίπεδα παράγοντα VII συναντώνται σε ασθενείς που κάνουν χρήση μερικών 
τύπων αντισυλληπτικών, εγκυμοσύνη, υπερλιπιδαιμία καθώς και στην παχυσαρκία και το 
γήρας. Το ενδιαφέρον για τον παράγοντα VII προέκυψε από την μελέτη του Northwick Park 
Heart Study.Αυξημένα επίπεδα παράγοντα VII που παρατηρήθηκαν κατά την είσοδο στην 
μελέτη παρουσίασαν ισχυρή συσχέτιση με θάνατο από ισχαιμική καρδιοπάθεια μέσα στα 
5 πρώτα χρόνια από την είσοδο στην μελέτη. Ο αριθμός των θανατηφόρων επεισοδίων 
ήταν 2 με 3 φορές μεγαλύτερος για αυτούς που παρουσίασαν επίπεδα πάνω από 120 %.
Τελευταίες όμως επιδημιολογικές μελέτες δεν θεωρούν τα αυξημένα επίπεδα παράγοντα 
VII σαν ανεξάρτητο παράγοντα κινδύνου είτε για την αρτηριακή θρόμβωση είτε για την 
φλεβική. 
 
Αυξημένα επίπεδα παράγοντα VIII έχουν συσχετισθεί με την εμφάνιση θρόμβωσης. 
Αυξημένα επίπεδα παράγοντα VIII μπορεί να οφείλονται και σε επίκτητες καταστάσεις όπως 
στρες, χρόνια φλεγμονή, λήψη οιστρογόνων ή ακόμη λόγω κακής τεχνικής λήψης του 
δείγματος. Επίσης τα επίπεδα του παράγοντα VIII μπορεί να τροποποιούνται ανάλογα 
με την ομάδα αίματος, αυτοί που έχουν ομάδα αίματος Ο έχουν τιμές χαμηλότερες κατά 
15% περίπου , σε σχέση με αυτούς της ομάδος Α ή Β. Οι Koster και συνεργάτες 
βρήκαν ότι τα επίπεδα του παράγοντα σχετίζονται με τον κίνδυνο 
εμφάνισης φλεβικής θρόμβωσης. Άλλες μελέτες απέδειξαν 
ότι η συσχέτιση των αυξημένων επιπέδων παράγοντα VIII με τον κίνδυνο εμφάνισης 
φλεβικής θρόμβωσης είναι ανεξάρτητη από δευτερογενείς αιτίες αύξησης όπως φλεγμονή. 
Οι Kyrle και συνεργάτες βρήκαν ότι ο κίνδυνος 
υποτροπών φλεβικής θρόμβωσης μεταξύ 340 Αυστριακών ασθενών σχετίζεται με τα 
επίπεδα του παράγοντα VIII. H μελέτη όμως δεν καθόριζε τη χρονική στιγμή 
προσδιορισμού του παράγοντα VIII, οπότε δεν μπορεί να αποκλειστεί το ενδεχόμενο 
η αύξηση να είναι αποτέλεσμα φλεγμονώδους απάντησης, η οποία να επηρεάζει και την 
έκβαση της μελέτης. Η συσχέτιση με τις αρτηριακές θρομβώσεις είναι πολύ πιο δύσκολο να 
αποδειχθεί λόγω της μειωμένης συχνότητας εμφάνισης τους. Επιδημιολογικές μελέτες 
απέδειξαν ότι τα επίπεδα του παράγοντα VIII αποτελούν ανεξάρτητο παράγοντα κινδύνου 
τόσο για την αρτηριακή όσο και για την φλεβική θρόμβωση. Παραμένει ανοικτό το θέμα 
των υποτροπών και της ενδεχόμενης συσχέτισης τους με τα επίπεδα του παράγοντα. 
 
Ο παράγοντας IX είναι μι βιταμίνο –Κ εξαρτώμενη πρωτεΐνη η οποία συντίθεται στο ήπαρ. 
Ο παρ.IX ενεργοποιείται από τον παράγοντα VIIa ή τον παρ.Xia. Με την σειρά του αυτός 
μαζί με τον VIIIa ενεργοποιεί τον παράγοντα X.Μείωση του παράγοντα IX έχει σαν 
συνέπεια την επιβράδυνση του μηχανισμού πήξης οδηγώντας σε αύξηση του κινδύνου για 
αιμορραγία. Η αντίστοιχη αύξηση υποθετικά μπορεί να οδηγήσει σε επιτάχυνση του 
φαινομένου της πήξης, οδηγώντας σε αύξηση της πιθανότητας σχηματισμού θρόμβου. 
Δύο μελέτες αναφέρουν ότι υψηλά επίπεδα παράγοντα IX σχετίζονται με αυξημένο κίνδυνο 
φλεβικής θρόμβωσης. 
Στην πρώτη μελέτη το αντιγόνο του παράγοντα IX προσδιορίσθηκε με τεχνική 
ELISA. Συγκρίθηκαν 426 ασθενείς με πρώτο επεισόδιο εν τω βάθη φλεβικής θρόμβωσης 
έναντι 473 υγιών της ίδιας ηλικίας και φύλου. Το 10 % από την ομάδα ελέγχου έναντι του 
20 % της ομάδας των ασθενών είχαν υψηλά επίπεδα αντιγόνου IX ( πάνω από 129% ) και 
σχετικό κίνδυνο 2.3 ( 95% CI ).Μετά τη διόρθωση για ηλικία, φύλο, χρήση αντισυλληπτικών, 
F.VIII, F.XI , και άλλους βιταμίνοΚ εξαρτώμενους παράγοντες πήξεως , ο σχετικός κίνδυνος 
εμφάνισης φλεβικής θρόμβωσης ήταν 2.0 ( 95% CI ). Ο συνδυασμός υψηλού παράγοντα IX 
και υψηλού παράγοντα VIII συσχετίζεται με αύξηση του σχετικού κινδύνου για φλεβική 
θρόμβωση στο 8.0 
Στη δεύτερη μελέτη έγινε σύγκριση της δραστικότητας του παράγοντα IX σε 66 
γυναίκες με ιστορικό φλεβικής θρόμβωσης έναντι 163 υγιών. Η μέση τιμή του παράγοντα 
ήταν 150% στις γυναίκες με θετικό ιστορικό έναντι 138% στην ομάδα ελέγχου (p=.07). 
Όταν χρησιμοποιήθηκε όμως σαν cutoff το 150% , τότε τα επίπεδα του παράγοντα IX 
βρέθηκαν να συσχετίζονται με σχετικό κίνδυνο για φλεβική θρόμβωση 2.34 ( 95% CI ). 

O παράγοντας ΧΙ συντίθεται στο ήπαρ και στα μεγακαρυοκύτταρα. Τα επίπεδα του στο 
πλάσμα κυμαίνονται στο 5 μg/ml ( 30nM ). Λόγω του μεγάλου μεγέθους του μορίου του 
εντοπίζεται στον ενδαγγειακό χώρο. Χρόνος ημίσειας ζωής στην κυκλοφορία 3 ημέρες. 
Αυξημένα επίπεδα παράγοντα ΧΙ βρέθηκαν σε 474 ασθενείς ( κάτω των 70 ετών ) με 
πρώτο επεισόδιο φλεβικής θρόμβωσης συγκρινόμενοι με ομάδα ελέγχου αντίστοιχης 
ηλικίας. Επίπεδα παράγοντα πάνω από 121% σχετίζονται με 2.2 φορές αύξηση του 
σχετικού κινδύνου για θρόμβωση. Παρατηρήθηκε δοσοεξαρτώμενη συσχέτιση μεταξύ των 
επιπέδων του παράγοντα ΧΙ και του κινδύνου για θρόμβωση. 
Ο παράγοντας ΧΙ αποτελεί μέρος του ενδογενούς μηχανισμού της πήξης 
Μπορεί να ενεργοποιηθεί in vitro μετά από επαφή με θρομβογόνες επιφάνειες. 
Δεν είναι βέβαιο εάν αυτό ισχύει και in vivo.Ο παράγοντας ΧΙ μπορεί να ενεργοποιηθεί και 
από την θρομβίνη τόσο με την παρουσία όσο και χωρίς την παρουσία αρνητικών 
φορτισμένων επιφανειών. Μέσω μηχανισμού feed back, τα επίπεδα της θρομβίνης 
αυξάνονται πράγμα αναγκαίο τόσο για τον σχηματισμό ινικής όσο και για την προστασία 
έναντι του μηχανισμού της ινωδόλυσης. Η θρομβίνη ελέγχει αυτόν τον μηχανισμό 
ενεργοποιώντας τον TAFI. 
Μόλις ενεργοποιηθεί, αναστέλλει την ινωδόλυση (εμποδίζοντας την πρόσδεση και την 
ενεργοποίηση του πλασμινογόνου). Η υπόθεση έχει ως εξής: λόγω των υψηλών 
επιπέδων παράγοντα ΧΙ, ο σχηματισμός θρομβίνης ενισχύεται , ενεργοποιείται ο TAFI με 
τελικό αποτέλεσμα της αναστολή της ινωδόλυσης και την εμφάνιση θρόμβωσης. 
 
Η εκτίμηση ότι η θρομβοφιλία μπορεί να έχει κληρονομική βάση οδήγησε στην έρευνα για 
ενδεχόμενες γενετικές διαταραχές στο σύστημα της πήξης. Τα αρχικά αποτελέσματα ήταν 
πολύ ενθαρρυντικά αφού εντόπισαν συγγενή βλάβη (έλλειψη ή δυσλειτουργία) στο 15% 
περίπου των ατόμων που εμφάνιζαν μεμονωμένες ή επαναλαμβανόμενες θρομβώσεις. 
Παρόλα αυτά, ένα σημαντικό ακόμα ποσοστό παραμένει αδιευκρίνιστο ως προς την 
αιτιολογία. Όλο και περισσότερες μελέτες κάνουν εμφανές ότι η θρόμβωση είναι 
πολυπαραγοντική νόσος . 
Η πρωτεΐνη Ζ (PZ) περιγράφηκε για πρώτη φορά στον άνθρωπο το 1984 ως μία 
βιταμίνοΚ εξαρτώμενη πρωτεΐνη του πλάσματος με ΜΒ 62kd και δομή παρόμοια με αυτή 
των παραγόντων VII, IX,X καθώς και με αυτήν της πρωτεΐνης C. Σε αντίθεση με 
αυτές τις πρωτεΐνες η PZ δεν αποτελεί ζυμογόνο των πρωτεασών της σερίνης καθότι σε 
αυτή απουσιάζουν τα αμινοξέα His και Ser της καταλυτικής τριάδας 
 
Αποτελείται από 360 αμινοξέα που περιέχουν 13καρβοξυγλουταμικα (Gla) κατάλοιπα, 
2 epidermal growth factor (EGF), και 1 serine protease domain(s). Το γονίδιο που 
κωδικοποιεί τη σύνθεση της PZ εδράζεται στο χρωμόσωμα 13q34 εκεί όπου τα γονίδια των 
παραγόντων VII και X βρίσκονται το ένα δίπλα στο άλλο, έχει μήκος 14 κιλοβάσεις 
και αποτελείται από 9 εξώνια. 
Έχουν περιγραφεί διάφοροι κοινοί νουκλεοτιδικοί πολυμορφισμοί, όμως δεν έχει γίνει 
ακόμη γνωστή η επίπτωση των διαφορετικών γονοτύπων, στην ευρεία διακύμανση των 
επιπέδων της πρωτεΐνης Z στο πλάσμα. 
Η πρωτεΐνη Z συντίθεται στο ήπαρ και εκκρίνεται στην κυκλοφορία. Ο χρόνος ημίσειας 
ζωής στο πλάσμα είναι περίπου 2,5 ημέρες και τα επίπεδα της σε αιμοδότες παρουσιάζουν 
μεγάλες διακυμάνσεις, κυμαινόμενα μεταξύ 2,9 +/- 1,0μg/ml σε δείγματα πλάσματος με 
αντιπηκτικό EDTΑ. Χαμηλά επίπεδα ανευρίσκονται στα νεογνά και στους ασθενείς 
με χρόνια ηπατικά νοσήματα.
Η PZ βρέθηκε ότι διαφέρει από τους υπόλοιπους βιταμίνοΚ εξαρτώμενους παράγοντες 
πήξεως σε δύο σημεία: 
 1. Σημαντικά καθυστερημένη δέσμευση /αποδέσμευση με /από τα φωσφολιποειδή 
 2. δραματική μείωση των επιπέδων της κατά τη θεραπεία με κουμαρινικά 
 
Η ερμηνεία του σχηματισμού των τριών μεγάλων ενζυμικών συμπλεγμάτων που 
συμμετέχουν στον μηχανισμό της αιμόστασης (δεκάση του ιστικού παράγοντα, δεκάση του 
ενδογενούς δρόμου και προθρομβινάση) έγινε κατανοητή με την ανακάλυψη της 
γκαρβοξυλίωσης , η οποία με τη σειρά της βοήθησε στην ανακάλυψη των πρωτεϊνών C, S 
και Z (PC, PS και PZ αντίστοιχα) οι οποίες έχουν όμοιες ομολογίες αμινοξέων με αυτές των 
βιταμίνοΚ εξαρτημένων παραγόντων και αναστέλλουν την διαδικασία της πήξης. 
Η μελέτη της PC οδήγησε στην ανακάλυψη της θρομβομοντουλίνης και στον πολύ 
σημαντικό αντιπηκτικό ρόλο της θρομβίνης στην οδό της ενεργοποίησης της PC μέσω μιας 
αρνητικής ανάδρομης δράσης. Η PZ λειτουργεί ως συμπαράγοντας στην απενεργοποίηση 
του παράγοντα Xa μαζί με μια άλλη πρωτεΐνη, τον αναστολέα πρωτεάσης εξαρτώμενο από 
την πρωτεΐνη Ζ. Όλοι οι παράγοντες πήξεως, με εξαίρεση το ινωδογόνο είναι ή ανενεργής 
μορφές ενζύμων (προένζυμα) ή συμπαράγοντες. Όλα τα ένζυμα, με εξαίρεση τον 
παράγοντα XIII, είναι σερίνοπρωτεάσες, ανήκουν δηλαδή σε εκείνα τα ένζυμα που ο 
μηχανισμός δράσης τους απαιτεί την ύπαρξη της τριάδας Ser, Asp, His στο καταλυτικό τους 
κέντρο. Επίσης όλοι οι παράγοντες της πήξεως διακρίνονται σε παράγοντες όδευσης και 
παράγοντες αναστολής. Κάθε μία από τις πρωτεΐνες πήξεως του αίματος περιέχει 
πολλαπλές λειτουργικές μονάδες ή περιοχές που προέρχονται από κοινά προγονικά γονίδια 
και κωδικοποιούνται από μεμονωμένα εξόνια. Παρόλο που οι περιοχές αυτές δεν είναι 
αρχιτεκτονικά όμοιες έχουν ικανοποιητική ομοιότητα στη δομή και πιθανόν ομοιότητα στις 
λειτουργίες. Οι περιοχές αυτές είναι υπεύθυνες για τη μεταμεταφραστική κυκλοφορία και 
επεξεργασία των πρωτεινών κατά τη διάρκεια της βιοσύνθεσης, για τις ιδιότητες σύνδεσης 
τους με μεβράνες και σχηματισμού πρωτεϊνικών συμπλεγμάτων και τέλος για την ενζυμική 
λειτουργικότητα τους. 
Αυτές οι περιοχές είναι: 
α) Πεπτίδιο εκκίνησης (signal peptide): οι αλυσίδες των εκκρινόμενων πρωτεινών 
περιέχουν μια μικρή περιοχή (2530 υπολειμμάτων αμινοξέων), που επιτρέπει τη 
μετακίνηση της αυξανόμενης πολυπεπτιδικής αλυσίδας στο ενδοπλασματικό δίκτυο. 
Όλες οι πηκτικές πρωτεΐνες συντίθενται αρχικά με ένα πεπτίδιο εκκίνησης, το οποίο και 
αποκόπτεται όταν η πρωτεΐνη διέλθει από το ενδοπλασματικό δίκτυο. 
β) Προπεπτίδο και γΚαρβοξυγλουταμινικό οξύ –Rich Domain (GIa domain): Οι βιταμίνοΚ 
πρωτεΐνες περιέχουν μια προπεπτιδική περιοχή μεταξύ του πεπτιδίου εκκίνησης και της γ-
καρβοξυγλουταμινικό οξύπλούσιας Ντελικής περιοχής. Το προπεπτίδιο περιέχει μια θέση 
αναγνώρισης για τη δράση της γκαρβοξυλάσης και κατευθύνει την προσφορά ενός 
καρβοξυλίου στη θέση γ όλων των βιταμίνοΚ εξαρτώμενων παραγόντωνμετατρέποντας 
τους από ανενεργή ακαρβοξυπαράγωγα σε δραστικά και πηξιολογικά αποτελεσματικά 
καρβοξυλιωμένα παράγωγα.Το προπεπτίδιο αποχωρίζεται από τη μητρική πρωτεΐνη 
αμέσως μετά την καρβοξυλίωση. Ένα κοινό εξώνιο κωδικοποιεί το προπεπτίδιο και τη 
γκαρβοξυγλουταμινικήπλούσια περιοχή. Ακριβώς δίπλα από το προπεπτίδιο βρίσκεται η 
Glu περιοχή (40 υπολείμματα αμινοξέων), που χρησιμεύει ως υπόστρωμα της 
γκαρβοξυλάσης. Η καρβοξυλίωση της περιοχής αυτής, που μετατρέπει την Glu περιοχή σε 
GIa, είναι απαραίτητη για την ασβέστοεξαρτώμενη αλληλεπίδραση των πρωτεινών της 
πήξης με τις μεμβράνες. 
γ) Περιοχή αυξητικού επιδερμικού παράγοντα: Η GIa περιοχή ακολουθείται από δύο διαδοχικές περιοχές EGF στους 
παράγοντες VII, IX, X και PC και τέσσερεις στην PS. Η περιοχή αυτή είναι ιδιαίτερα συχνή 
σε πολλές πρωτεΐνες. Η περιοχή EGF στις πρωτεΐνες πήξης έχει χαρακτηριστική 
τρισδιάστατη δομή και συμμετέχει στο σχηματισμό πρωτεϊνικών συμπλεγμάτων. 
Οι ομόλογες περιοχές του EGF των βιταμίνοΚ εξαρτώμενων παραγόντων πιστεύεται ότι 
σχηματίζονται με δέσμευση Ca, με εξαρτώμενες από το Ca δομικές αλλαγες στις GIa 
περιοχές που διευκολύνουν την αλληλεπίδραση με επιφάνειες μεμβρανών και στον τόπο 
της αλληλεπίδρασης νε συμπαράγοντες. Μεταλλάξεις σε αυτές τις περιοχές οδηγούν σε μη 
φυσιολογική λειτουργία των πρωτεινών (π.χ. η μετάλλαξη στην EGF περιοχή του FIX 
προκαλεί την αιμορροφιλία Β) 
δ) Kringle domain (η ονομασία προέρχεται από την ομοιότητα με τα Δανέζικα ψωμάκια 
Kringle): Η περιοχή αυτή έχει χαρακτηριστική τρισδιάστατη διάταξη ενός ελλειψοειδούς με 
αναδιπλώσεις κοντά στις επαφές ατόμων θείου μεταξύ δυσουλφιδικών δεσμών. Ο ρόλος 
αυτής της περιοχής σχετίζεται με τη δημιουργία πρωτεϊνικών συμπλεγμάτων. 
ε) Ενζυμικές περιοχές: όλες οι περιοχές αυτές της πρωτεάσης των βιταμίνο-Κ 
εξαρτώμενων πρωτεινών έχουν αλληλουχία και τρισδιάστατη ομοιότητα με τις πρωτεάσες 
της πέψης στον ορό, τρυψίνη και χυμοθριψίνη. 
Περιλαμβάνει: 
Μία περιοχή υπεύθυνη για τη μετατροπή του ανενεργού προενζύμου σε ενεργό 
ένζυμα με διάσπαση κάποιου πεπτιδικού δεσμού 
Έναν ενζυμικό μηχανισμό υπεύθυνο για τη διάσπαση αυτών των δεσμών. Όλοι οι 
παράγοντες δείχνουν μια προτίμηση να διασπούν τα ζυμογόνα υποστρώματα σε 
υπολείμματα αργινίνης και έτσι αποκτούν ειδικότητα του τύπου της τρυψίνης 
Θέση αναγνώρισης για τα μακρομοριακά υποστρώματα των ενζύμων 
Θέση αλληλεπίδρασης με ειδικούς πρωτεϊνικούς αναστολείς, οι οποίοι επίσης 
αντιδρούν με τρυψίνη. 
Άλλες περιοχές των πρωτεινών της πήξης είναι οι aromatic acid stack domain και οι 
φιμπρονεκτίνες τύπου I και II. Ο ρόλος τους παραμένει αδιευκρίνιστος 
Σε αντίθεση με άλλους βιταμίνο-Κ εξαρτώμενους παράγοντες τα επίπεδα της πρωτεΐνης Ζ 
στο πλάσμα χαρακτηρίζονται από ευρεία διακύμανση στα φυσιολογικά άτομα καθώς και 
από δραματική μείωση στην περίπτωση λήψης αντιπηκτικών από το στόμα. 
Η σημασία του GIadomain για την έκκριση της PZ είχε γίνει αντιληπτή από την ανάλυση 
δύο μεταλλάξεων σε αυτή την περιοχή της PZ. Μετάλλαξη E30Q έχει αναφερθεί σε ασθενή 
με χαμηλά επίπεδα πρωτεΐνης Ζ στο πλάσμα. Μελέτες έκφρασης αυτής της 
μεταλλαγμένης πρωτεΐνης Ζ σε νεφρικά κύτταρα hamster έδειξαν ότι αυτή η μετάλλαξη 
προλαμβάνει της έκκριση αυτής της τροποποιημένης πρωτεΐνης Ζ, μπορεί όμως να 
αναστείλει και την έκκριση της φυσιολογικής PZ. Παρόμοια η αντικατάσταση του GIa30 από 
Lys (E30K) έχει συσχετιστεί με ελαττωματική έκκριση PZ. 
Καθώς τα επίπεδα της βιταμίνης Κ επηρεάζονται άμεσα από την πρόσληψη μέσω της 
τροφής και τα επίπεδα της στο πλάσμα παρουσιάζουν ευρεία διακύμανση αυτό θα 
μπορούσε να συνεισφέρει εν μέρει και στην παρατηρούμενη ευρεία διακύμανση των 
επιπέδων της πρωτεΐνης Ζ στο πλάσμα του υγιούς πληθυσμού. Μεταξύ των 
περιβαλλοντολογικών παραγόντων που μπορεί να επηρεάζουν τα επίπεδα της PZ και PZI, 
υπάρχει σχεδόν ομοφωνία σχετικά με τη συνεισφορά των οιστρογόνων, αφού έχει 
αποδειχθεί ότι η 17 α –ethinylestradiol μειώνει το ηπατικό mRNA της PZ και της PZI σε 
πειραματικά μοντέλα ποντικών. Αντίθετα στους ανθρώπους, η χρήση από του στόματος 
αντισυλληπτικών συνδέεται με την παρουσία υψηλότερων επιπέδων PZ και PZI στο 
πλάσμα. Όσον αφορά τα φυσιολογικά επίπεδα οιστρογόνων, χαμηλότερες 
συγκεντρώσεις PZ έχουν αναφερθεί στις γυναίκες σε σύγκριση με τους άνδρες σε μερικές 
μελέτες. Οι περισσότερες όμως μελέτες δεν διαπιστώνουν σημαντικές 
διαφοροποιήσεις. Οι Heeb et al. αναφέρουν σημαντικά μειωμένα επίπεδα PZ στις 
μεταεμμηνοπαυσιακές γυναίκες σε σύγκριση με νεότερες γυναίκες (ηλικίας 57 ετών), ενώ 
δεν διαπιστώνονται διακυμάνσεις μεταξύ νεώτερων και μεγαλύτερων ανδρών 
υποδηλώνοντας εμμέσως τον ρόλο των οιστρογόνων στη ρύθμιση των επιπέδων της 
πρωτεΐνης Ζ. Το πλάσμα περιέχει περίσσεια ZPI σε σχέση με την PZ και όλη η PZ φαίνεται 
ότι κυκλοφορεί σε σύμπλεγμα με την ZPI. Χρόνια αγωγή με βαρφαρίνη, η οποία μειώνει 
δραματικά τα επίπεδα της PZ στο πλάσμα, συνδέεται με μείωση των επιπέδων της ZPI κατά 
45% κάτι που ενδεχομένως οδηγεί στο συμπέρασμα ότι η συγκέντρωση της πρωτεΐνης 
Ζ μπορεί να επηρεάσει τα επίπεδα της ZPI επιδρώντας είτε άμεσα στην έκκριση της ZPI είτε 
έμμεσα στην κάθαρση της. Επιβεβαιώνοντας αυτή την υπόθεση, διάφορες κλινικές μελέτες 
δείχνουν σημαντική συσχέτιση μεταξύ των επιπέδων της PZ και αυτών της PZI Σε 
ποντίκια PZ -/- η μείωση της PZI στο πλάσμα ήταν μικρότερη σε σύγκριση με αυτή που 
παρατηρείται σε ασθενείς υπό αγωγή με βαρφαρίνη (24% μείωση) ενώ σε ZPI-/- ποντίκια η 
μείωση της PZ ήταν μεγαλύτερη - 43% μείωση- υποδηλώνοντας ότι η ZPI μπορεί να 
αποτελεί έναν περιοριστικό παράγοντα για τον σχηματισμό του συμπλέγματος PZ/PZI. Με 
αυτό συμφωνεί και η παρατήρηση ότι σε ασθενείς με antiPZ αντισώματα και χαμηλά 
επίπεδα πρωτεΐνης Ζ τα επίπεδα της ZPI στο πλάσμα παραμένουν ανεπηρέαστα. 

 Το γονίδιο της ανθρώπινης PZ εδράζεται στο χρωμόσωμα 13q34, κοντά στα γονίδια του 
παράγοντα VII και X. Αποτελείται από 9 εξώνια, περιλαμβανομένου και ενός εναλλακτικού 
εξώνιου. Λόγω της ασθενούς ρύθμισης της ηπατικής σύνθεσης της PZ, υπάρχει η 
υπόθεση ότι τα επίπεδα στης πρωτεΐνης Ζ στο πλάσμα ρυθμίζονται γενετικά. 
Η μελέτη της κληρονομικότητας των επιπέδων των παραγόντων πήξεως σε μεγάλη ομάδα 
ΓαλλοΚαναδών απέδειξε σχετική διακύμανση των επιπέδων PZ και PZI, η οποία με 
υψηλού βαθμού κληρονομικότητα τόσο για την πρωτεΐνη όσο και για την ZPI (h2 = 66.7 και 
42,8 για την PZ και αντίστοιχα για την PZI). Όσον αφορά τους μονονουκλεοτιδικούς 
πολυμορφισμούς (SNP) έχουν ανακαλυφθεί 110 SNP στο ανθρώπινο γονίδιο της 
πρωτεΐνης Ζ και επιπρόσθετα άλλοι 14 σε κοντινή απόσταση από το γονίδιο. Δύο από 
αυτούς ο A13G και G79A, έχει αποδειχθεί ότι μπορούν να επηρεάσουν τα επίπεδα 
της πρωτεΐνης Ζ στο πλάσμα. Τα χαμηλότερα επίπεδα συνδέονται με τους GG και AA 
γονότυπους για τους A13G και G79A πολυμορφισμούς αντίστοιχα. Επίσης ένας 
πολυμορφισμός στο ιντρόνιο C (G42A), μπορεί επίσης να σχετίζεται με διαφορές στα 
επίπεδα της PZ, με τα χαμηλότερα επίπεδα να συναντώνται στον γονότυπο ΑΑ. 
Πρόσφατα αποδείχθηκε ότι τρείς πολυμορφισμοί στο γονίδιο της PZ 
σχετίζονται με τα επίπεδα της πρωτεΐνης Ζ στο πλάσμα: Σε πληθυσμό 306 
υγιών εθελοντών (Καυκάσια φυλή), 6,9% είχαν σπάνιους γονότυπους, και επίπεδα PZ της 
τάξεως των 1.53μg/ml έναντι 2,32 μg/ml για τους πιο συχνούς (59,1%) γονότυπους 
(ΑΑ/GG/GG). Οι NowakGottl et al. προσδιόρισαν τρείς απλότυπους SNP, και εντόπισαν το 97% της γενετικής ποικιλομορφίας του γονιδίου 
της PZ σε πληθυσμό Καυκάσιων. 
Οι Rs3024718 και rs3024772 είναι σύμφωνοι με πολυμορφισμούς που είχαν αναφερθεί και 
σε παλαιότερες μελέτες. Σε άτομα με τον απλότυπο PZ ATG, τα επίπεδα της PZ 
ήταν σημαντικά υψηλοτέρα συγκρινόμενα με αυτά χωρίς αυτόν τον απλότυπο (1,64μg/ml 
έναντι 1,27 μg/ml p< 0.001) Έξι γενετικές διαφορές που αφορούν το γονίδιο της ZPI έχουν 
συσχετιστεί με πέντε απλότυπους, αλλά η συσχέτιση μεταξύ ZPI απλοτύπων και τα 
επίπεδα της ZPI στο πλάσμα δεν έχει μέχρι σήμερα δημοσιευθεί 

Πρόσφατα περιγράφηκε λειτουργικό τεστ για την ZPI. Η μέθοδος βασίζεται στην δυνατότητα 
της ZPI να αναστέλλει τον FXIa, αναστολή η οποία είναι ανεξάρτητη από την παρουσία της 
PZ. Βρέθηκε σημαντική συσχέτιση (p<0.0001) μεταξύ του αντιγόνου της ZPI και της 
δραστικότητας της, όμως ο συντελεστής συσχέτισης ήταν μόνο 0,68. Χρειάζονται 
περισσότερες μελέτες προκειμένου να ξεκαθαρισθεί εάν αυτές οι διακυμάνσεις οφείλονται 
σε πολυμορφισμούς της ZPI οι οποίοι αναγνωρίζονται με την τεχνική ELISA στερούνται 
όμως λειτουργικής δραστικότητας ή ευθύνονται αυτοί οι πολυμορφισμοί για την απώλεια ή 
ενίσχυση της λειτουργικότητας του μορίου. Παρόλα αυτά καθώς ο FXa αποτελεί τον κύριο 
στόχο της ZPI , θα ήταν χρήσιμο να υπάρχει μια λειτουργική μέθοδος η οποία να 
ποσοτικοποιεί την αναστολή του ενεργοποιημένου παράγοντα Χ (FXa) από το σύμπλεγμα 
PZ/ZPI. Μέχρι σήμερα δεν υπάρχει διαθέσιμη μέθοδος προσδιορισμού της δραστικότητας 
του συμπαράγοντα της PZ. Η δυσκολία στο να βρεθεί μια ειδική και αξιόπιστη τεχνική 
εντοπίζεται στο γεγονός ότι η PZ δεν έχει άμεση ενζυματική δραστηριότητα, η PZ και η ZPI 
κυκλοφορούν στο πλάσμα με τη μορφή ενός συμπλέγματος και στο εγγονός ότι αυτό 
ακριβώς το σύμπλεγμα δρα μόνο στην αρχική φάση του μηχανισμού της πήξης πριν τον 
σχηματισμό θρομβίνης. Επιπλέον υπάρχει η υποψία ότι όπως συμβαίνει και με τον 
TAFI (thrombin activatable fibrinolysis inhibitor), μερικοί πολυμορφισμoί του γονιδίου της 
PZ μπορούν να εμπλέκονται στη δραστικότητα έναντι των χρησιμοποιούμενων 
αντισωμάτων στις ανοσολογικές μεθόδους

Από τους πολυμορφισμούς που έχουν βρεθεί στο γονίδιο της πρωτεΐνης Ζ, ξεχωριστή αξία 
έχει ο πολυμορφισμός 13A/G, διότι εντοπίζεται στον υποκινητή του γονιδίου και άρα είναι 
πολύ πιθανό να επηρεάζει την έκφραση του και κατά συνέπεια και την ποσότητα της 
πρωτεΐνης Z. Πιο συγκεκριμένα έxει αποδειχθεί πως το λιγότερο συχνό αλληλόμορφο G 
(συχνότητα στους Καυκάσιους 612%) του παραπάνω πολυμορφισμού σχετίζεται με 
μειωμένα επίπεδα πρωτεΐνης Ζ. Ο πολυμορφισμός αυτός έχει μελετηθεί σε 168 υγιείς 
μάρτυρες και σε 160 ασθενείς με ΑΚΣ. Στην ομάδα τυν υγιών ατόμων το μεταλλαγμένο 
αλληλόμορφο βρέθηκε σε 0 ομοζυγώτες(0,00%) και σε 21 ετερόζυγα άτομα (12,5%), ενώ 
στην ομάδα των ασθενών οι ομοζυγώτες ήταν επίσης 0 (0,00%) και οι ετεροζυγώτες 26 
(16,25%), συνεπώς καμία στατιστικά σημαντική διαφορά δεν παρουσιάστηκε ανάμεσα στην 
ομάδα των υγιών μαρτύρων και στην ομάδα των ασθενών. Η ίδια εικόνα, χωρίς δηλαδή 
στατιστικά σημαντικές διαφορές εμφανίστηκε και στη στατιστική μελέτη που έλαβε χώρα 
ανάμεσα στους υγιείς μάρτυρες και τις διάφορες υποομάδες των ασθενών 

Παρά το ότι η PZ απομονώθηκε για πρώτη φορά από τα βοοειδή το 1977, και από τον 
άνθρωπο το 1984 η λειτουργία της παρέμεινε για μεγάλο χρονικό διάστημα 
αδιευκρίνιστη. Ο ρόλος της στον μηχανισμό της αιμόστασης παρέμεινε αδιευκρίνιστος μέχρι 
το 1988 όποτε οι Han et al περιέγραψαν τον ανασταλτή της πρωτεΐνης Z (ZPI). 
Σε μελέτες βρέθηκε ότι η προπηκτική δράση του Xa ήταν μειωμένη όταν ο παράγοντας Xa 
επωαζόταν παρουσία PZ. Αυτή η διαφαινόμενη ανασταλτική δράση ήταν χρόνοεξαρτώμενη 
(max 90 – 120 sec) και απαιτούσε την παρουσία Ca++ και προπηκτικών φωσφολιποειδών. 
Η χρονική εξάρτηση συσχετίστηκε κυρίως με τον χρόνο επώασης της PZ με τα 
φωσφολιποιειδή, πιθανότατα αντικατοπτρίζοντας τον σχετικά αργό ρυθμό δέσμευσης της 
PZ με αυτά. Τα αποτελέσματα αυτών των μελετών υποδηλώνουν αλληλεπίδραση 
μεταξύ του Xa και της PZ, η οποία επιτελείται σε επιφάνειες φωσφολιποειδών και Ca++ . 
Περαιτέρω μελέτες έδειξαν ότι η ανασταλτική δράση της PZ στον παράγοντα Xa οφείλεται 
τουλάχιστον κατά ένα μέρος σε έναν ανασταλτή ευρισκόμενο στο πλάσμα και ο οποίος 
αναγνωρίζει το σύμπλεγμα Xa – PZ. Αυτός ο ανασταλτής (ZPI) με Μ.Β 72kd ανήκει στην 
οικογένεια των σερπινών και κατά ένα μεγάλο μέρος συντίθεται στο ήπαρ. 
Παρουσία PZ, προπηκτικών φωσφολιποειδών και Ca++ o ZPI προκαλεί ταχεία αναστολή του 
ενεργοποιημένου παράγοντα X (Xa) (<10 sec.) σε μία διαδικασία που φαίνεται ότι εμπλέκει 
το σχηματισμό ενός Ca++- εξαρτώμενου συμπλέγματος που περιλαμβάνει παράγοντα Xa, 
PZ και ZPI σε επιφάνεια φωσφολιποειδών. Το σύμπλεγμα της προθρομβινάσης μπορεί να 
ενεργοποιηθεί άμεσα από τον παράγοντα VIIa και τον Ιστικό παράγοντα (TF) ή μέσω των 
ενεργοποιημένων παραγόντων XIIa, XIa, IXa και VIIIa. Δύο συστήματα πρωτεασών 
(serpins) είναι τα κύρια υπεύθυνα για την εξουδετέρωση της προθρομβινάσης –το σύστημα 
της αντιθρομβίνης και το σύστημα της πρωτείνης Ζ, όπως απεικονίζεται σχηματικά στο 
παρακάτω σχήμα. 
Φαίνεται ότι η PZ καθυστερεί την έναρξη και μειώνει την επαγόμενη από χαμηλές 
συγκεντρώσεις παράγοντα IXa παραγωγή θρομβίνης στο πλάσμα. Ο ρόλος της PZ ως 
συμπαράγοντα για την αναστολή του Xa μέσω του ZPI, αποτέλεσε την πρώτη απόδειξη της 
συμμετοχής της στον μηχανισμό της αιμόστασης. 
Προκειμένου να διερευνηθούν in vivo οι συνέπειες της έλλειψης PZ δημιουργήθηκαν 
διαγονιδιακά ποντίκια χαρακτηριζόμενα από έλλειψη της PZ, στα οποία παρατηρήθηκαν 
αυξημένες θρομβωτικές εκδηλώσεις όταν αυτή συνυπήρχε με τη μετάλλαξη G1691A του 
παράγοντα V (FV Leiden). Τα δεδομένα αυτά οδήγησαν στην υπόθεση ότι η έλλειψη 
PZ μπορεί να αποτελεί έναν καινούργιο παράγοντα κινδύνου για την εκδήλωση 
θρομβωτικών επεισοδίων. 
Η ZPI είναι ικανή να αναστείλει εκτός του Xa και άλλους δύο ενεργοποιημένους 
παράγοντες της πήξης: τον XIa και τον IXa. Ο μηχανισμός αναστολής και των τριών 
εμπλέκει διαφορετικούς μηχανισμούς. Ο XIa αδρανοποιείται από την ZPI και είναι ιδιαίτερα 
ενδιαφέρον ότι η ZPI προκαλεί την αναστολή συνδεόμενη με ηπαρίνη ανεξάρτητα από την 
PZ. Ο ενεργοποιημένος παράγοντας IX αδρανοποιείται από την ZPI χωρίς την παρουσία 
PZ, ενώ η αδρανοποίηση του Xa από την ZPI διευκολύνεται από την παρουσία πρωτεΐνη Ζ, 
Ca++ και φωσφολιποειδών. 
Η δράση του συμπλέγματος PZ/ZPI φαίνεται να αφορά ειδικά αυτό το σημείο του 
μηχανισμού της πήξης ενώ δεν συμμετέχει σε άλλα επίπεδα όπως αυτό της πλασμίνης, 
καλλικρεϊνης, θρυψίνης, ή άλλων παραγόντων της πήξης. Είναι γνωστό ότι η πρωτεΐνη C 
και/ή πρωτεΐνη S αποτελούν σημαντικούς παράγοντες για την αδρανοποίηση του 
ενεργοποιημένου παράγοντα V και VIII. Έλλειψη ή δυσλειτουργία αυτών των πρωτεϊνών 
αυξάνει τον κίνδυνο θρομβωτικών επεισοδίων. Παρόμοια ανεπάρκεια της αντιθρομβίνης, 
μπορεί να οδηγήσει σε υπερπηκτικότητα. Το ερώτημα εάν ανωμαλίες ή δυσλειτουργίες της 
ZPI ή της PZ, οι οποίες έχουν παρόμοιες παθοφυσιολογικές επιδράσεις σε 
ενεργοποιημένους παράγοντες πήξεως (X, IX, XI), μπορούν να ενοχοποιηθούν για 
υπερπηκτικότητα απασχολεί ευρέως την διεθνή επιστημονική κοινότητα. 
Μελέτες στην φλεβική θρόμβωση ανέδειξαν τόσο χαμηλά όσο και φυσιολογικά 
επίπεδα PZ. Στην αρτηριακή θρόμβωση τα αποτελέσματα των μελετών είναι 
αντικρουόμενα. Η στεφανιαία νόσος έχει συσχετισθεί με έλλειψη πρωτεΐνης Ζ αλλά και 
με φυσιολογικά επίπεδα. Στο ισχαιμικό ΑΕΕ η μελέτη των Vasse et al. ήταν η 
πρώτη που ανέφερε χαμηλά επίπεδα PZ εύρημα το οποίο επιβεβαιώθηκε από 
μεταγενέστερες μελέτες Στο αντιφωσφολιπιδικό σύνδρομο, χαμηλά επίπεδα PZ 
έχουν συσχετισθεί με 7 φορές μεγαλύτερη πιθανότητα εμφάνισης αρτηριακής θρόμβωσης. 
Παράλληλα έλλειψη PZ έχει βρεθεί σε γυναίκες με ιστορικό πολλαπλών 
αποβολών συνδυασμένη με την παρουσία antiPZ αντισωμάτων. Η πρωτεΐνη Z 
μοιάζει να παίζει έναν παράδοξο ρόλο στην μηχανισμό της θρόμβωσης, επιπλέον η 
παρουσία της PZ στις αθηροσκληρυντικές βλάβες υποδηλώνει ενδεχομένως και κάποιο 
ρόλο στην ανάπτυξη της αθηρωματικής νόσου. Όμως αυξημένη συχνότητα 
θρομβώσεων έχει αναφερθεί και σε διάφορες αιμολυτικές αναιμίες, ιδιαίτερα στην 
δρεπανοκυτταρική αναιμία, στην θαλασσαιμία καθώς και στη παροξυσμική 
νυκτερινή αιμοσφαιρινουρία. Παρά το γεγονός ότι οι διάφορες αιμολυτικές αναιμίες 
έχουν διαφορετική παθοφυσιολογία η αιμόλυση από μόνη της, ανεξαρτήτως της αιτίας, 
φαίνεται να αποτελεί έναν προπηκτικό μηχανισμό. Πολλοί μηχανισμοί μπορούν να 
ενοχοποιηθούν όπως ανωμαλίες της μεμβράνης των ερυθρών, αυξημένη συγκέντρωση 
μικροσωματιδίων στο πλάσμα, ελεύθερη αιμοσφαιρίνη οδηγώντας σε μειωμένη 
βιοδιαθεσιμότητα ΝΟ, αυξημένη συγκέντρωση οξειδωτικών ουσιών στο αίμα και 
ενδοθηλιακή δυσλειτουργία εκφραζόμενη με αυξημένα επίπεδα ενδοθηλιακών μορίων 
προσκόλλησης (ICAM1, ELAM1, VCAM1, παράγοντας von Willebrand και 
θρομβομοντουλίνη). Οι ασθενείς με βθαλασσαιμία χαρακτηρίζονται από μια χρόνια 
κατάσταση υπερπηκτικότητας με αυξημένη συχνότητα εμφάνισης θρομβοεμβολικών 
επεισοδίων. Οι θρομβωτικές επιπλοκές είναι συχνότερες στην ενδιάμεση μεσογειακή σε 
σχέση με τους συστηματικά μεταγγιζόμενους ασθενείς με θαλασσαιμία. 
Οι ενοχοποιούμενες παθοφυσιολογικές βλάβες περιλαμβάνουν δομικές ανωμαλίες των 
ερυθρών, ανωμαλίες των αιμοπεταλίων, ανεπάρκεια φυσικών ανασταλτών της πήξης 
καθώς και επίκτητες διαταραχές όπως καρδιακή και ηπατική δυσλειτουργία, ορμονική 
ανεπάρκεια. Η παρατήρηση ότι οι θρομβωτικές επιπλοκές είναι συχνότερες στους 
θαλασσαιμικούς ασθενείς που δεν ελάμβαναν συστηματικές μεταγγίσεις (ενδιάμεση 
μεσογειακή ή θαλασσαιμικοί ασθενείς από υποανάπτυκτες χώρες με μειωμένη δυνατότητα 
αιμοδοσιακής κάλυψης) ή σε σπληνεκτομηθέντες ασθενείς αποτελούσε μέχρι πρόσφατα μία 
ισχυρή ένδειξη της προπηκτικής δραστηριότητας των κυκλοφορούντων κατεστραμμένων 
ερυθρών, οδηγώντας στο συμπέρασμα ότι οι συστηματικές μεταγγίσεις μείωναν τον κίνδυνο 
εμφάνισης θρομβωτικών επιπλοκών στους ασθενείς με θαλασσαιμία. Πρόσφατη όμως 
μελέτη των Singer et al έδειξε αυξημένη συχνότητα εμφάνισης πνευμονικής υπέρτασης 
μεταξύ των μεταγγιζόμενων ασθενών με θαλασσαιμία, οι περισσότεροι των οποίων ήταν 
σπληνεκτομηθέντες, υποδηλώνοντας ότι οι συστηματικές μεταγγίσεις δεν προλαμβάνουν 
την εμφάνιση πνευμονικής υπέρτασης ή άλλων θρομβωτικών επιπλοκών. 
Η παρουσία διαταραχών στο σύστημα της PZ/PZI σε συνδυασμό με άλλους γνωστούς 
παράγοντες θρομβοφιλίας, ιδιαίτερα με FVLeiden ή και προθρομβίνη 20210, μπορεί να 
εξηγήσει την εμφάνιση ή όχι θρομβωτικών επιπλοκών σε πολλές από αυτές τις κατηγορίες 
ασθενών. Αυτό το γεγονός προκαλεί ιδιαίτερο ενδιαφέρον για την αδρανοποίηση ή την 
αναστολή του Xa, ο οποίος αποτελεί κομβικό σημείο στον μηχανισμό της πήξης, αλλά και 
στην φαρμακολογική προσέγγιση της αντιπηκτικής αγωγής. 
Πιθανολογείται ότι μεταβολές αυτής της οικογένειας των σερπινών προκαλούμενες 
είτα λόγω «φυσικών» μεταλλάξεων είτε λόγω φαρμακευτικών αλληλεπιδράσεων μπορεί να 
επηρεάσουν την κλινική εκδήλωση θρόμβωσης όταν συνυπάρχουν και άλλοι παράγοντες 
υπερπηκτικότητας ή τη συχνότητα εμφάνισης αιμορραγικών εκδηλώσεων κατά τη χρήση 
συγκεκριμένων αντιπηκτικών. 
Κάθε παράγοντας πιθανότατα χαρακτηρίζεται από διαφορετικό «δυναμικό κινδύνου». Σαν 
«δυναμικό κινδύνου» θεωρείται η ικανότητα ή δυνατότητα ενός συγκεκριμένου παράγοντα 
να προκαλέσει θρομβωτικές επιπλοκές. Το μέγεθος του «δυναμικού κινδύνου» εξαρτάται 
από τον συγκεκριμένο παράγοντα κινδύνου και την δυνατότητα αλληλεπίδρασης του με 
άλλους παράγοντες. Οι γενετικοί παράγοντες κινδύνου παραμένουν σε όλη την διάρκεια της 
ζωής του ασθενούς, ενώ οι επίκτητοι μπορούν να ελεγχθούν εν μέρη από τον ίδιο τον 
ασθενή. Η δράση των γενετικών και επίκτητων παραγόντων έχει αθροιστικό αποτέλεσμα 
αυξάνοντας σημαντικά το « δυναμικό κινδύνου» για την θρομβοεμβολική νόσο. 

Η αβεβαιότητα σχετικά με το ρόλο της PZ μερικώς οφείλεται και στις ευρείες 
διακυμάνσεις που παρουσιάζουν τα επίπεδα της στο πλάσμα. Tα επίπεδα της PZ στο πλάσμα αυξάνονται ταχέως κατά τους πρώτους 
μήνες της ζωής, ακολουθούμενα από βραδύτερη αύξηση κατά την παιδική ηλικία, 
φθάνοντας στα επίπεδα των ενηλίκων κατά την εφηβεία. Γενετικοί και περιβαλλοντικοί 
παράγοντες φαίνεται ότι επηρεάζουν τα επίπεδα της στο πλάσμα. Η ηλικία δεν φαίνεται να 
παίζει σημαντικό ρόλο, υπάρχουν όμως αντικρουόμενα αποτελέσματα όσον αφορά το 
ρόλο του φύλου. Πρόδρομες αναφορές υποστηρίζουν ότι η PZ συμπεριφέρεται ως 
αρνητική πρωτεΐνη οξείας φάσεως , γεγονός το οποίο μπορεί να εξηγήσει τις ευρείες 
διακυμάνσεις των τιμών της στο πλάσμα. Σχετικά πρόσφατη μελέτη αποδεικνύει 
αντικρουόμενη συμπεριφορά. Οι φλεγμονώδεις κυτταροκίνες φαίνεται να ρυθμίζουν, με 
κυρκαδιακό ρυθμό, τη βιοσύνθεση της PZ. Όπως αναμενόταν για μια βιταμίνο-Κ 
εξαρτώμενη πρωτεΐνη τα επίπεδα της PZ μειώνονται με την αντιπηκτική αγωγή, ενώ 
η χρήση p.o αντισυλληπτικών αυξάνει τα επίπεδα της στο πλάσμα. Παρόμοια, 
παρατηρείται προοδευτική αύξηση των επιπέδων της PZ στο πλάσμα, με την πρόοδο της 
φυσιολογικής κυήσεως, και τα οποία επανέρχονται σε φυσιολογικά επίπεδα μεταξύ 612 
εβδομάδος μετά τον τοκετό. Τα επίπεδα της PZ παρουσιάζουν ευρεία διακύμανση σε 
πολλά άλλα νοσήματα. Με τόσο μεγάλο εύρος διακυμάνσεων των επιπέδων της PZ στους 
υγιείς ανθρώπους και με τόσο μεγάλη γκάμα παραγόντων να επηρεάζουν τα επίπεδα της, 
οποιοδήποτε αποτέλεσμα συσχετίζει τα επίπεδα της με θρομβωτικές εκδηλώσεις πρέπει 
να ερμηνεύεται με ιδιαίτερη προσοχή. Είναι βέβαιο ότι είναι σχεδόν αδύνατο να 
προσδιορίσει κανείς έναν άνθρωπο με ετεροζυγωτία για την ανεπάρκεια της PZ, καθότι 
το 10% του γενικού πληθυσμού έχουν συγκεντρώσεις PZ κάτω από 50%. 
Για όλους αυτούς τους λόγους οι περισσότερες μελέτες έχουν εφαρμόσει 
διαφορετικά και αυθαίρετα επίπεδα cutoff σε σχέση με τους υγιείς προκειμένου να 
αξιολογήσουν τη συσχέτιση της ανεπάρκειας της PZ με διάφορα νοσήματα, γεγονός που 
καθιστά δύσκολη τη σύγκριση μεταξύ των μελετών. Αυτή η ανομοιογένεια εξηγεί και γιατί η 
κλινική σημασία των επιπέδων PZ στο πλάσμα είναι αντικρουόμενη. 
Η παρούσα μελέτη θα προσπαθήσει να διαλευκάνει τον ρόλο της PZ στον 
μηχανισμό της αιμόστασης και της θρόμβωσης. 
 
Μελετήθηκε η συγκέντρωση της πρωτεΐνης Ζ σε 43 ασθενείς με αρτηριακή ή φλεβική 
θρόμβωση και βεβαρημένο οικογενειακό ιστορικό θρόμβωσης με αρνητικό τον πλήρη 
εργαστηριακό έλεγχο θρομβοφιλίας, ο οποίος περιελάμβανε έλεγχο: PT, PTT, πρωτεΐνη 
C, πρωτεΐνη S, αντιθρομβίνη ΙΙΙ, ανίχνευση μετάλλαξης VLeiden, ανίχνευση μετάλλαξης 
προθρομβίνης G20210A, APCR, αντιπηκτικό του λύκου (LAC), ανίχνευση μετάλλαξης 
ομοκυστείνης MTHFR, αντιφωσφολιπιδικά αντισώματα (κατά καρδιολιπίνης 
Cl, φωσφατιδυλοσερίνης PS). Ως ομάδα ελέγχου (control) χρησιμοποιήθηκαν 169 υγιείς 
εθελοντές, οι οποίοι επιλέχθηκαν μετά την λήψη αναλυτικού και λεπτομερούς ιστορικού 
αναφορικά με ιστορικό θρόμβωσης τόσο ατομικό όσο και οικογενειακό. 
Αποκλείστηκαν από τη μελέτη όσοι υπήρχε υποψία για βεβαρημένο οικογενειακό 
ιστορικό, όσοι ελάμβαναν οποιοδήποτε φαρμακευτικό σκεύασμα παρεμβαίνει στον 
μηχανισμό της αιμόστασης συμπεριλαμβανομένων όλων των μη στερινοειδών 
αντιφλεγμονωδών φαρμάκων καθώς και όσες γυναίκες ελάμβαναν αντισυλληπτικά ή 
ορμονική θεραπεία υποκατάστασης. Βασικά δημογραφικά χαρακτηριστικά ηλικία, φύλο, 
ατομικό αναμνηστικό με ιδιαίτερη επικέντρωση σε θρομβωτικά ή αιμορραγικά επεισόδια 
ελήφθησαν και καταχωρήθηκαν στη σχετική βάση δεδομένων. 
Από τους συνολικά 212 συμμετέχοντες 161 ήταν άνδρες και 51 γυναίκες. Από την ομάδα 
των ασθενών (n=43) οι 21 ήταν άνδρες (48,8%) και οι 22 γυναίκες (51,1%) αντίστοιχα η 
ομάδα των μαρτύρων (controls) περιελάμβανε 140 άνδρες (82,8%) και 29 γυναίκες 
(17,2%) με μέση ηλικία : 37.05 +/- 9.6 (19 έως 65). 
 
Η συλλογή των δειγμάτων καθώς και η επεξεργασία τους έγινε βάση πρωτοκόλλου. 
Η συλλογή αίματος έγινε σε σωληνάρια με κενό αέρος, που περιέχουν 1:10 μέρη 0.109 
mol/L 3.8% sodium citrate (Becton Dickson). Ακολούθησε φυγοκέντρηση των δειγμάτων 
στις 1200g για 10 min. Στη συνέχεια το υπερκείμενο πλάσμα αποχωρίζεται και διανέμεται 
εξ ίσου σε δύο κρυοφιαλίδια προκειμένου να φυλαχτούν στους -80oC. 
Η επεξεργασία και η κατάψυξη των δειγμάτων ολοκληρώνεται εντός 5 ωρών από τη 
συλλογή τους. Τα δείγματα ξεπάγωναν των πρωί της ημέρας κατά την οποία 
πραγματοποιείται η μέτρηση. 
Η συγκέντρωση της PZ στο πλάσμα προσδιορίσθηκε με ανοσοενζυμική μέθοδο 
(Asserachrom Protein Z, Diagnostica Stago, France). Αυτή η μέθοδος χρησιμοποιεί την 
ποσοτική ανοσοενζυμική μέθοδο τύπου sandwich. 

Βασικές αρχές λειτουργίας της μεθόδου: Η ELISA, κύριος εκπρόσωπος των ανοσοενζυμικών αναλυτικών μεθόδων, αποτελεί μία 
μέθοδο η οποία, στηριζόμενη στην εξειδικευμένη αντίδραση αντιγόνου – αντισώματος, 
επιτρέπει τόσο τον ποιοτικό όσο και τον ποσοτικό προσδιορισμό διαφόρων ουσιών που 
κατά την πειραματική διαδικασία κατέχουν το ρόλο αντιγόνου. Υπάρχουν διάφορες 
κατηγορίες, που αναλύονται παρακάτω, οι οποίες στηρίζονται στην ίδια αρχή και 
διαφοροποιούνται από τη σειρά με την οποία προστίθενται στην ειδική πλάκα 
πολυστυρολίου (βλέπε σχήμα) τα αντισώματα και το αντιγόνο. 
Ειδικότερα για την ELISA τύπου sandwich: 
Στην ELISA αυτή, γίνεται αρχικά επίστρωση των κελίων (coating) με ένα ειδικό, για το προς 
ανίχνευση αντιγόνο, αντίσωμα, συνήθως μονοκλωνικό (1ο (Α) αντίσωμα). Η δέσμευση 
γίνεται συνήθως μέσω υδρόφοβων αλληλεπιδράσεων με το πολυστυρόλιο. Οι ελεύθερες 
θέσεις στα κελία δεσμεύονται με μια κοινή πρωτεΐνη, συνήθως αλβουμίνη ορού βοός (BSA), 
για την αποφυγή στα επόμενα στάδια μη ειδικών αντιδράσεων. Στη συνέχεια ακολουθεί 
επώαση με τα δείγματα τα οποία περιέχουν την προς ανάλυση ουσία (αντιγόνο), ώστε να 
επιτευχθεί η αντίδραση αντιγόνου αντισώματος. Στην ίδια ακριβώς διαδικασία, καθώς και 
στις ίδιες συνθήκες χρόνου και θερμοκρασίας, υποβάλλεται γνωστή ποσότητα της προς 
ανάλυση ουσίας (καθαρό αντιγόνο). 

Ακολουθεί το στάδιο της ανίχνευσης με τη χρήση ενός αντισώματος ειδικού για το ίδιο 
αντιγόνο, για άλλο όμως επίτοπο, (1ο (Β) αντίσωμα), το οποίο μπορεί να είναι και 
συνδεδεμένο με κάποιο ένζυμο, όπως υπεροξειδάση, ή βιοτίνη. Εάν το (1ο (Β) αντίσωμα) 
δεν είναι σημασμένο ακολουθεί επώαση με το 2ο αντίσωμα, σημασμένο με ένζυμο, και στη 
συνέχεια η ενζυμική αντίδραση για την εμφάνιση του χρώματος. Εάν το (1ο (Β) αντίσωμα) 
είναι σημασμένο με ένζυμο ακολουθεί κατευθείαν η ενζυμική αντίδραση για την εμφάνιση 
του χρώματος, ενώ εάν είναι σημασμένο με βιοτίνη ακολουθεί επώαση με στρεπταβιδίνη, 
σημασμένη με ένζυμο, και στη συνέχεια η ενζυμική αντίδραση για την εμφάνιση του 
χρώματος. 
Η χρωμοαντίδραση, η οποία είναι κοινή σε όλα τα είδη ELISA, αρχίζει με την προσθήκη 
του υποστρώματος της υπεροξειδάσης, δηλαδή του H2O2, και μιας χρωμογόνου ουσίας 
που είναι η οφαινυλενοδιαμίνη (OPD). Από τη διάσπαση του H2O2 παράγεται μοριακό 
οξυγόνο το οποίο οξειδώνει την OPD προς ένα διαλυτό έγχρωμο παράγωγο με μέγιστο 
μήκος κύματος 492nm. 

Λόγω της ευαισθησίας της OPD στο φως η χρωμοαντίδραση πραγματοποιείται στο 
σκοτάδι. Μετά τον τερματισμό της αντίδρασης, με προσθήκη ίσου όγκου 2Ν διαλύματος 
H2SO4, ακολουθεί φωτομέτρηση σε ειδικό φωτόμετρο για πλάκες ELISA στα 492nm. Όλα 
τα δείγματα (και το πρότυπο) δοκιμάζονταν εις διπλούν και εν συνεχεία υπολογίζονταν ο 
μέσος όρος της απορρόφησης του καθενός, η οποία είναι ανάλογη της ποσότητας του 
περιεχόμενου αντιγόνου. Με βάση την απορρόφηση της πρότυπης ποσότητας του 
αντιγόνου υπολογίζεται η ποσότητα του αντιγόνου ανά κελίο. 
Πιο συγκεκριμένα: 
Τα δείγματα και τα standards επωάζονται εις διπλούν σε βοθρία (wells) 
μικροπλάκας καλυμμένα με ειδικό μονοκλωνικό αντίσωμα έναντι της πρωτεΐνης Ζ. Μετά 
την επώαση πραγματοποιούνται επανειλημμένα εκπλύσεις προκειμένου να 
απομακρυνθεί μη δεσμευμένο υλικό και εν συνεχεία προστίθεται ένα δεύτερο 
μονοκλωνικό αντίσωμα προσδεδεμένο με υπεροξιδάση το οποίο κατευθύνεται έναντι 
ενός άλλου επιτόπου της πρωτεΐνης Ζ. Ακολουθούν επιπλέον εκπλύσεις και προσθήκη 
ποσότητας χρωμογόνου, orthophenylenediamine (OPD) και ως υπόστρωμα υπεροξείδιο 
της ουρίας. Με αυτό τον τρόπο ξεκινάει η ανάπτυξη χρώματος, η οποία στη συνέχεια σε 
συγκεκριμένη χρονική στιγμή διακόπτεται με την προσθήκη όξινου διαλύματος. Η οπτική 
πυκνότητα προσδιορίζεται φασματοφωτομετρικά σε μήκος κύματος 492620. Κάθε 
δείγμα πλάσματος μετρήθηκε εις διπλούν. Οι τιμές της πρωτεΐνης Ζ υπολογίζονται με τη 
χρήση προτυποποιημένης καμπύλης συγκέντρωσης / οπτικής απορρόφησης και 
εκφράζονται σε ng/ml πλάσματος. Θεωρήσαμε ως ανεπάρκεια πρωτεΐνης Z επίπεδα στο 
πλάσμα < 1000ng/ml i. Οι τιμές αναφοράς για την πρωτεΐνη Ζ κυμαίνονται μεταξύ 0.26 
έως 3.76 μg/mL.Ο συντελεστής διακύμανσης επαναληψιμότητας είναι 8% 
και ο συντελεστής διακύμανσης αναπαραγωγιμότητας είναι 5%. 
 
Στην παρούσα μελέτη περιελήφθησαν συνολικά 212 άτομα (51 γυναίκες και 161 άνδρες) 
μέσης ηλικίας 37,05 ±9,66 ετών. 
43 άτομα (22 γυναίκες και 21 άνδρες) ήταν ασθενείς με αρτηριακή ή φλεβική θρόμβωση οι 
οποίοι είχαν επιβαρυμένο οικογενειακό ιστορικό θρόμβωσης με αρνητικό τον πλήρη 
εργαστηριακό έλεγχο στην κατεύθυνση της θρομβοφιλίας. 
Η μέση ηλικία των ασθενών με θρόμβωση ήταν 38,2±5,3 έτη. 
Παράλληλα εξετάστηκε μια ομάδα ελέγχου από 169 ανάλογης μέσης ηλικίας (29 γυναίκες 
και 140 άνδρες) υγιείς εθελοντές οι οποίοι επιλέχθηκαν μετά την λήψη αναλυτικού και 
λεπτομερούς ιστορικού αναφορικά με ιστορικό θρόμβωσης τόσο ατομικό όσο και 
οικογενειακό. Αποκλείστηκαν από τη μελέτη όσοι υπήρχε υποψία για βεβαρημένο 
οικογενειακό ιστορικό, όσοι ελάμβαναν οποιοδήποτε φαρμακευτικό σκεύασμα παρεμβαίνει 
στον μηχανισμό της αιμόστασης συμπεριλαμβανομένων όλων των μη στερινοειδών 
αντιφλεγμονωδών φαρμάκων καθώς και όσες γυναίκες ελάμβαναν αντισυλληπτικά ή 
ορμονική θεραπεία υποκατάστασης. 
Όσων αφορά της τιμές της PZ στις δυο ομάδες που μελετήθηκαν έγινε αρχικά η ανάλυση 
της κατανομής των τιμών με σκοπό να οριστεί η κατάλληλη στατιστική μέθοδος σύγκρισης 
τους. Όπως φαίνεται στα παρακάτω ιστογράμματα η τιμές της PZ είχαν σχετικά κανονική 
κατανομή τόσο στην ομάδα των ασθενών όσο και στην ομάδα των υγιών μαρτύρων. 
 
Η μέση τιμή της πρωτεΐνης Z (PZ) βρέθηκε να παρουσιάζει σημαντική διαφορά μεταξύ των 
δυο ομάδων (ασθενών vs υγειές μάρτυρες). Συγκεκριμένα η μέση τιμή PZ στην ομάδα των 
ασθενών ήταν 1,74±0,89 και ανάλογα στην ομάδα ελέγχου ήταν 1,14±0,89. 
Ανάλογα με την δοκιμασία ttest η διαφορά μεταξύ αυτών των τιμών βρέθηκε στατιστικά 
σημαντική (P=0,000). 
Λαμβάνοντας υπ όψιν την πιθανότητα διαφοράς στη προδιάθεση για θρόμβωση μεταξύ 
των διαφορετικών φύλων προέκυψε η ερώτηση αν αυτή η στατιστική σημαντικότητα ισχύει 
και για της γυναίκες και για τους άνδρες. 
Τα αποτελέσματα της ανάλυσης των δυο υποομάδων φαίνονται στον πίνακα 1. 
Προκειμένου να καθοριστεί η διαγνωστική σημασία της μεθόδου (PZ ως παράγοντας 
κινδύνου για θρόμβωση) χρησιμοποιήθηκε η σχετική αναλογία της ευαισθησίας της 
μεθόδου με την ειδικότητα της βάση των καμπύλων ROC. 
Στην Εικόνα 6 απεικονίζεται η καμπύλη ROC συνολικά . Η επιφάνεια κάτω από την 
καμπύλη αποδεικνύει στατιστική σημαντικότητα της μεθόδου με τιμή AUROC (area under 
the curve) = 0,714 (p=0,00) 
Το γεγονός αυτό φαίνεται να ισχύει τόσο για τους άνδρες όσο και για τις γυναίκες με 
AUROC 0,703 (p=0,03) για άνδρες και αντίστοιχα 0,708 (p=0,01) για της γυναίκες  
Με δεδομένο ότι η PZ αποτελεί μέρος του αιμοστατικού μηχανισμού και ανιχνεύεται και 
υπο φυσιολογικές συνθήκες στο πλάσμα η επόμενη ερώτηση ήταν ποια είναι η τιμή που 
θα μπορούσε να οριστεί ως όριο για να θεωρηθεί παθολογική και διαγνωστική για 
προδιάθεση για θρόμβωση. 
Προκειμένου να απαντηθεί το σχετικό ερώτημα έγινε η ανάλυση της βέλτιστης ευαισθησίας 
και ειδικότητας για κάθε ξεχωριστή τιμή. 
Στο σύνολο βρέθηκε ότι η τιμή 1,48 έχει ευαισθησία 60% και ειδικότητα 75% και θα 
μπορούσε να οριστεί ως cut off της μεθόδου. 
Ανάλογα για τις γυναίκες η τιμή 1,48 αποδεικνύει ευαισθησία 63% και ειδικότητα 69% , 
όμως στους άνδρες η τιμή 1,29 έχει την καλύτερη ευαισθησία 66% και ειδικότητα 62%. 

Μετά τις πρώτες αναφορές που συσχέτισαν την ανεπάρκεια της πρωτεΐνης Ζ σε νέους 
ασθενείς με ιστορικό ισχαιμικού αγγειακού εγκεφαλικού επεισοδίου αλλά όχι με φλεβικές 
θρομβώσεις ακολούθησαν πολλές μελέτες που προσπάθησαν να διερευνήσουν τον 
ρόλο της πρωτεΐνης Ζ στη θρομβοεμβολική νόσο, με αντικρουόμενα αποτελέσματα (113). 
Τα αντικρουόμενα αποτελέσματα αποδίδονται τουλάχιστον κατά ένα μέρος στον μικρό 
αριθμό ασθενών που ελάμβαναν μέρος στις μελέτες καθώς και στην επιλογή της ομάδας 
(υγιείς ομάδες ελέγχου ή ομάδες σταθμισμένες κατά ηλικία και φύλο) . 
Οι Sofi et al πραγματοποίησαν μεταανάλυση που περιελάμβανε 2054 ασθενείς με 
επεισόδια αρτηριακών θρομβώσεων (ομάδα ελέγχου 3033 άτομα) και 1297 ασθενείς με 
φλεβική θρόμβωση (ομάδα ελέγχου 1399 άτομα). Οι μελετητές κατέληξαν ότι υπάρχει 
σημαντική συσχέτιση μεταξύ τω επιπέδων της πρωτεΐνης Ζ και των αρτηριακών 
θρομβώσεων και της φλεβικής θρομβοεμβολικής νόσου. Σημαντικός περιορισμός αυτής της 
μεταανάλυσης είναι ότι βασίσθηκε μόνο σε μελέτες «ασθενώνμαρτύρων», 
και για αυτόν τον λόγο η ερμηνεία των αποτελεσμάτων πρέπει να γίνει με ιδιάιτερη 
προσοχή. Βασιζόμενος κανείς στη διεθνή βιβλιογραφία θα μπορούσε κανείς να ισχυριστεί 
ότι η συσχέτιση της φλεβικής θρόμβωσης με την ανεπάρκεια PZ φαίνεται να είναι 
ασθενέστερη σε σύγκριση με αυτή της αρτηριακής θρόμβωσης. Είναι σημαντικό να λάβουμε 
υπόψη μας ότι στην τελευταία σχετική μεταανάλυση περιελήφθησαν ασθενείς με φλεβική 
θρόμβωση σε επιλεγμένο πληθυσμό ασθενών (ασθενείς με FV Leiden μετάλλαξη 
ή ασθενείς με ασυνήθη συχνότητα παραγόντων κινδύνου για θρόμβωση. 
Ενώ, ένα επιπλέον σημαντικό μειονέκτημα αυτής της μελέτης αποτέλεσε το γεγονός ότι δεν 
μπόρεσε να καταλήξει σε μία τιμή cutoff που να ορίζει την ανεπάρκεια της PZ. 
Οι Martinelli et al υποστηρίζουν ότι εάν μόνο τα πολύ χαμηλά επίπεδα PZ μπορούν 
να θεωρηθούν ως ανεξάρτητος παράγοντας κινδύνου για φλεβική νόσο, τότε σίγουρα μέτρια 
ανεπάρκεια της PZ θα αύξανε το «δυναμικό κινδύνου» για θρομβοεμβολική νόσου άλλων 
συνυπαρχόντων προθρομβωτικών παραγόντων κινδύνου. 
Στην προσπάθεια λογικής ερμηνείας των αντικρουόμενων αποτελεσμάτων των διαφόρων 
μελετών έγναν αρκετές προσπάθειες μελέτης και αξιολόγησης των διαφόρων 
πολυμορφισμών των γονιδίων της πρωτεΐνης Ζ, αφού αρκετοί από αυτούς θεωρούνται ότι 
παίζουν ρυθμιστικό ρόλο στα επίπεδα της πρωτεΐνης Ζ στο πλάσμα. Άλλες πάλι μελέτες 
έδειξαν ότι τα επίπεδα της πρωτεΐνης Ζ μπορούν να επηρεαστούν και από άλλους 
παράγοντες όπως παρουσία δυσλιπιδαιμίας ή φλεγμονής. 

Λαμβάνοντας αυτές τις παραμέτρους υπόψη αντιλαμβάνεται κανείς ότι η ερμηνεία των 
επιπέδων της PZ στο πλάσμα και η συσχέτιση τους με αρτηριακή ή φλεβική θρόμβωση 
πρέπει να γίνεται με ιδιαίτερη προσοχή αφού αρκετά συχνά σε ασθενείς κυρίως με 
αρτηριακή νόσο συνυπάρχει και υπερλιπιδαιμία αλλά και φλεγμονώδης αντίδραση. 
Λαμβάνοντας αυτά υπόψη λίγες είναι οι μελέτες που προσπαθούν να 
ερευνήσουν/αξιολογήσουν ταυτόχρονα τόσο την ύπαρξη πολυμορφισμών της PZ όσο και 
τα επίπεδα της στο πλάσμα. Αυτές οι μελέτες επιβεβαιώνουν τον ρόλο των 
πολυμορφισμών A13G και G79A στη ρύθμιση των επιπέδων της πρωτεΐνης Ζ στο 
πλάσμα. Σε αυτή την κατεύθυνση στην μελέτη των Cesari F et.al. ναι μεν αναφέρονται 
χαμηλότερα επίπεδα PZ στους ασθενείς με επεισόδια αρτηριακών θρομβώσεων, όμως 
η συχνότητα των πολυμορφισμών του γονιδίου της PZ βρέθηκε παρόμοια μεταξύ των 
ασθενών και της ομάδας ελέγχου, υποδηλώνοντας εμέσως ότι η ανευρεθείσα μειωμένη τιμή 
PZ στο πλάσμα ήταν ενδεχομένως επίκτητη, και θα μπορούσε να αποτελεί δείκτη αυτής 
καθεαυτής της αγγειακής νόσου. 
Αντίθετα οι NowakGottl et al. στην δική τους μελέτη αναφέρουν ότι συγκεκριμένος 
απλότυπος (ATG), συνοδευόταν από υψηλοτέρα επίπεδα πρωτεΐνης Ζ, σχετιζόμενα άμεσα 
με ιστορικό αγγειακού εγκεφαλικού επεισοδίου σε παιδιά. Μεταανάλυση 131 ενηλίκων δεν 
κατόρθωσε να επιβεβαιώσει τα αντίστοιχα ευρήματα σαν παράγοντα κινδύνου στη 
εγκεφαλική φλεβική θρόμβωση. Σημαντικό μειονέκτημα όμως της μελέτης έχει να 
κάνει με το γεγονός ότι δεν καταγράφονται σε αυτήν τα επίπεδα της πρωτεΐνης Ζ. 
Αντίστοιχα μικρός είναι και ο αριθμός μελετών που αξιολογούν τα επίπεδα της ZPI στο 
πλάσμα είτε σε σχέση με αρτηριακή είτε με φλεβική νόσο. Καθώς 
τα αποτελέσματα για αυτήν καθευατή την PZ είναι αντικρουόμενα, θα πρέπει να 
παραγματοποιηθούν μελέτες που να εστιάζονται στον πιθανό ρόλο της ZPI και την όποια 
συσχέτιση της με την θρομβοεμβολική νόσο. Σε αυτή την κατεύθυνση οι van de Water et al. 
προσδιόρισαν στην κωδικοποιούσα περιοχή της ZPI 16 μεταλλάξεις/πολυμορφισμούς 
και δύο μεταλλάξεις στα R67 και W303 ,τις οποίες συσχετίζουν με φλεβική θρόμβωση. 
Ο ρόλος αυτών των πολυμορφισμών στην φλεβική νόσο αναλύθηκε περαιτέρω πάλι όμως 
με αντικρουόμενα αποτελέσματα, ενώ πρόσφατη μεταανάλυση πάνω από 2000 
περιπτώσεων και 3000 controls απέτυχε να αναδείξει πιθανό ρόλο αυτών των μεταλλάξεων 
στην φλεβική νόσο. Είναι εντυπωσιακό το γεγονός ότι δεν υπάρχουν μελέτες που να 
αναλύουν τόσο τα επίπεδα της ZPI στο πλάσμα σε σχέση με αυτές τις μεταλλάξεις, και κατά 
συνέπεια δεν είναι γνωστό εάν αυτές οι μεταλλάξεις συνοδεύονται από χαμηλά επίπεδα ZPI 
στο πλάσμα. Επιπλέον δεν υπάρχουν μελέτες που να συσχετίζουν τους πολυμορφισμούς 
της ZPI με την αρτηριακή ισχαιμικό νόσο. Μία ιδιαίτερη αναφορά αξίζει στον ρόλο της PZ 
στη φλεγμονή, αφού αυτή συχνά συνοδεύει την θρομβοεμβολική νόσο και μπορεί 
ενδεχομένως να επηρεάσει οποιαδήποτε προσπάθεια συσχέτισης. Ο ρόλος της φλεγμονής 
στα επίπεδα της πρωτεΐνης Ζ και της ZPI στο πλάσμα είναι αμφισβητούμενος. 
Μερικές μελέτες αναφέρουν χαμηλά επίπεδα PZ σε ασθενείς με υψηλά επίπεδα IL6 
ή ινωδογόνου ενώ έχει περιγραφεί σημαντική αύξηση της PZ στο πλάσμα 72 ώρες μετά από αγγειοπλαστική στεφανιαίων,
ενισχύοντας τον θεωρία για πιθανό ρόλο της φλεγμονής στα επίπεδα της πρωτεΐνης 
Ζ κατά τη διάρκεια οξέων αγγειακών επεισοδίων. In vitro μελέτες δεν κατάφεραν να 
αναδείξουν ρόλο των φλεγμονωδών κυτταροκινών στην βιοσύνθεση της PZ σε καλλιέργειες 
ηπατοκυττάρων, ενώ παρουσία Oncostatin M, κυτταροκίνη της οικογένειας της IL6, 
οδήγησε σε αύξηση της βιοσύνθεσης της PZ από ενδοθηλιακά κύτταρα 
υποδηλώνοντας πιθανή αλλά όχι και τόσο ισχυρή επαγωγή σύνθεσης της PZ μέσω 
φλεγμονωδών μεσολαβητών. Τα αντικρουόμενα αποτελέσματα των κλινικών μελετών 
μπορεί να οφείλονται στην παρουσία υποκείμενων νοσημάτων των ασθενών που 
συμμετείχαν στις μελέτες. Η αρνητική συσχέτιση μεταξύ IL6 και των επιπέδων της PZ στο 
πλάσμα σε ασθενείς με οξεία λευχαιμία ή λέμφωμα μπορεί να οφείλεται σε ήπιες 
διαταραχές της αιμόστασης (συχνή σε αιματολογικές κακοήθειες) που οδηγούν σε 
μειωμένα επίπεδα PZ ανεξάρτητα από την άνοδο των επιπέδων της IL6, που 
αποτελεί έναν δείκτη επιθετικής νόσου στα λεμφώματα. Κατά παρόμοιο τρόπο 
η αύξηση των τριγλυκεριδίων έχει συσχετιστεί με αυξημένα επίπεδα PZ. 
Στην μελέτη των McQuillan et al., 26% των ασθενών έπασχαν από σακχαρώδη διαβήτη τη 
στιγμή της διάγνωσης, πάθηση που πολύ συχνά συνοδεύεται από 
υπερτριγλυκεριδαιμία. Παρ' όλα αυτά, στην μελέτη δεν αναφέρονται τα ποσοστά αυτών των 
ασθενών. Κατά συνέπεια το συμπέρασμα ότι τα επίπεδα της PZ αυξάνονται κατά την οξεία 
φάση των ισχαιμικών επεισοδίων θα μπορούσαν να αποδοθούν κατά κύριο λόγο στο 
συχνότερο επιπολασμό της υπεργλυκεριδαιμίας σε αυτή την ομάδα ασθενών παρά στη 
φλεγμονή. 
Πρόσφατα όμως δεδομένα υποδεικνύουν ότι ο ρόλος της πρωτεΐνης Ζ, όπως της PC και PS 
είναι ο περιορισμός της υπερπηκτικής ανταπόκρισης: Οι πρώτες μελέτες σε ποντίκια 
έδειξαν – σε αντίθεση με τις μελέτες σε ανθρώπους με αιμορραγία- ότι οι καταστάσεις 
ανεπάρκειας της ΡΖ αυξάνουν δραματικά την θρομβωτική διάθεση του παράγοντα V Leiden 
(FVL). Όπως αποδείχθηκε σε διαγονιδιαικά ποντίκια μεμονωμένη ανεπάρκεια της ΡΖ ήταν 
συμβατή με φυσιολογική επιβίωση προσφέροντας ένα φαινομενικά φυσιολογικό φαινότυπο. 

Όταν όμως συνδυάστηκε με ομόζυγο FVL γονότυπο, η ανεπάρκεια της ΡΖ προκάλεσε 
ενδομητρική και περιγεννητική θρόμβωση και μια διαταραχή της πήξης που οδηγούσε σε 
σχεδόν απόλυτη θνητότητα. Μελέτες σε ανθρώπους επιβεβαίωσαν τις 
παρατηρήσεις του Yin και συν. όπου χαμηλά επίπεδα πρωτεΐνης Ζ σχετίστηκαν με 
πρώιμη εμφάνιση φλεβοθρόμβωσης σε ασθενείς με FVL. Επιπλέον οι ασθενείς με χαμηλά 
επίπεδα ΡΖ φάνηκε να πάσχουν από σοβαρότερες θρομβοεμβολικές επιπλοκές από ότι 
οι ασθενείς με υψηλότερα επίπεδα. Η επίπτωση της εγγύς φλεβοθρόμβωσης 
βρέθηκε να είναι συχνότερη στους ασθενείς με χαμηλά σε σχέση με αυτούς με υψηλά 
επίπεδα πρωτεΐνης Ζ (75% στους ασθενείς με επίπεδα πρωτεΐνης Ζ<1000μg/l έναντι 41% 
στους ασθενείς με επίπεδα πρωτεΐνης Ζ>1000μg/l). Επίσης σε ασθενείς που συνυπήρχε 
R255H αντικατάσταση στο γονίδιο της πρωτεΐνης Ζ επιπλέον της μεταλλαγής του FVL 
παρουσίαζαν συχνότερα θρομβοεμβολικά επεισόδια σε σχέση με τους ασθενείς με FVL 
αλλά χωρίς R255H αντικατάσταση. Κάποια σχέση έχει παρατηρηθεί επίσης μεταξύ 
χαμηλών επιπέδων ΡΖ και αντιφωσφολιπιδικών αντισωμάτων (aPL). Σε άλλη μελέτη 
ο επιπολασμός χαμηλών επιπέδων πρωτεΐνης Ζ (κάτω της 5ης εκατοστιαίας θέσης των 
μαρτύρων) ήταν σημαντικά υψηλότερος στους ασθενείς με αντιφωσφολιπιδικό σύνδρομο 
και aPL αντισώματα (24.3%) σε σχέση με τους ασθενείς με aPL αντισώματα αλλά απουσία 
αντιφωσφολιπιδικού συνδρόμου και τους υγιείς μάρτυρες (10.3% και 4.6% αντίστοιχα). 
Μάλιστα ταυτόχρονη ανεπάρκεια της πρωτεΐνης Ζ φάνηκε να αυξάνει κατά επτά φορές τον 
κίνδυνο αρτηριακής θρόμβωσης στους ασθενείς με aPL αντισώματα στην ίδια μελέτη (143). 
Επίσης η ΡΖ έχει μελετηθεί σε γυναίκες με ανεξήγητες ή καθ’ έξιν εκτρώσεις. 
Σε μια σύγκριση 200 γυναικών με ένα ανεξήγητο επεισόδιο πρώιμου εμβρυικού θανάτου 
(μεταξύ 10ης και 15ης ηλικίας κυήσεως) και 200 υγιών μαρτύρων με φυσιολογικές 
εγκυμοσύνες, ανεπάρκεια της πρωτεΐνης Ζ βρέθηκε σημαντικά συχνότερα στις γυναίκες με 
απώλεια του εμβρύου (22 έναντι 4 τοις εκατό). 
Η σχέση μεταξύ επιπέδων πρωτεΐνης Ζ και ΑΕΕ στους ανθρώπους δεν είναι ξεκάθαρη και 
παραμένει αμφιλεγόμενη: Αυξημένη συχνότητα ανεπάρκειας της πρωτεΐνης Ζ βρέθηκε σε 
169 ασθενείς με ισχαιμικό ΑΕΕ σε σχέση με 88 υγιείς μάρτυρες (20% έναντι 5%) ενώ δεν 
παρατηρήθηκε αύξηση της συχνότητας σε 56 ασθενείς με φλεβική θρομβοφιλία που 
υποδηλώνει πιθανή συσχέτιση με την αρτηριακή αλλά όχι τη φλεβική νόσο. Σε συμφωνία με 
την παραπάνω παρατήρηση δεν βρέθηκε σχέση μεταξύ επιπέδων ΡΖ ή ΖΡΙ και 
φλεβοθρόμβωσης σε μελέτη 426 περιπτώσεων με φλεβοθρόμβωση και 471 φυσιολογικών 
μαρτύρων. 
Η παρουσία της πρωτεΐνης Ζ στις αθηροσκληρωτικές αγγειακές βλάβες υποδηλώνει ότι 
αυτή η πρωτεΐνη λαμβάνει μέρος στην αρτηριακή νόσο. Ο πιθανός ρόλος της ΡΖ στην 
εμφάνιση αρτηριακής θρόμβωσης φαίνεται να ενισχύεται και από μελέτη σε ασθενείς με οξύ 
στεφανιαίο σύνδρομο. Σε σύγκριση 223 ασθενών και 265 υγιών μαρτύρων χαμηλά επίπεδα 
ΡΖ βρέθηκαν στο 15.7 και 4.9% αντίστοιχα. Χαμηλά επίπεδα πρωτεΐνης Ζ έχουν 
βρεθεί επίσης να σχετίζονται με αυξημένο κίνδυνο ισχαιμικού ΑΕΕ, ιδιαίτερα σε άντρες και 
επί απουσίας διαβήτη. Αντίθετα, αυξημένα επίπεδα ΡΖ βρέθηκαν σε νέους ασθενείς με 
ισχαιμικά ΑΕΕ , ενώ ισχυρή σχέση μεταξύ αυξημένων επιπέδων στο αίμα της πρωτεΐνης Ζ 
κατά την οξεία φάση και ισχαιμικού ΑΑΕ ιδιαίτερα όταν αυτό οφειλόταν σε 
αθηροθρομβοεμβολιμό μεγάλων αρτηριών παρατηρήθηκε σε άλλη μελέτη. 

Η προσπάθεια συσχέτισης των επιπέδων της πρωτεΐνης Ζ με την εμφάνιση θρόμβωσης 
έδειξε στατιστικά σημαντική διαφορά μεταξύ αυτών με θρόμβωση έναντι αυτών που δεν 
παρουσίαζαν θρόμβωση, χωρίς να υπάρχει στατιστικά σημαντική διαφορά μεταξύ των δύο 
φύλων για τις δύο ομάδες (ασθενής με θρόμβωση vs υγιείς). Το γεγονός ότι οι ομάδα των 
ασθενών με θρόμβωση παρουσίαζε υψηλότερες τιμές πρωτεΐνης Ζ σε σχέση με την ομάδα 
των υγιών έχει παρατηρηθεί και στις μελέτες των Staton et al καθώς και σε αυτή των 
Lichy et al, όπου επιχειρείται να συσχετιστεί με την ύπαρξη συγκεκριμένων 
πολυμορφισμών του γονιδίου της PZ, και την εμφάνιση ισχαιμικών θρομβωτικών 
επεισοδίων κυρίως σε νέους. Δυστυχώς η μελέτη μας δεν κατέστει δυνατόν να συνεχιστεί με 
την μελέτη των συγκεκριμένων πολυμορφισμών. Από την άλλη πλευρά αυτό το εύρημα θα 
πρέπει να ερμηνευτεί με ιδιαίτερη προσοχή αφού αντίστοιχε υψηλές τιμές έχουν 
παρατηρηθεί και στην ομάδα χωρίς θρόμβωση , ενώ παράλληλα δεν θα πρέπει να 
διαφεύγει της προσοχής μας ότι τα επίπεδα της πρωτεΐνης Ζ επηρεάζονται σε μεγάλο 
βαθμό από την φλεγμονώδη αντίδραση, η οποία τις περισσότερες φορές συνοδεύει το 
φαινόμενο της θρόμβωσης ιδιαίτερα της αρτηριακής, όπου έχει αποδειχθεί ότι οι δείκτες 
φλεγμονής είναι από τους τελευταίους που υποχωρούν. 
Το πεδίο της αιμόστασης ήταν πάντοτε ιδιαίτερα πολύπλοκο. Καινούργιοι παράγοντες 
περιγράφονται συνέχεια τη στιγμή που οι παλαιότεροι έχουν μόλις αρχίσει να 
διευκρινίζονται. Στις ημέρες μας φαίνεται ότι η οικογένεια των σερπινών παίζει τον κεντρικό 
ρόλο. Μία τέτοια ομάδα, το σύστημα PZ/PZI, μπορεί να προσδώσει μία καινούργια 
διάσταση στο μηχανισμό της αιμόστασης, αφού ο συνδυασμός με άλλους παράγοντες 
υπερπηκτικότητας μπορεί να εξηγήσει την εμφάνιση ή όχι θρομβωτικών επιπλοκών. 
Η έννοια του παράγοντα κινδύνου στο μοντέλο της θρόμβωσης έχει αρχίσει να 
τροποποιείται τα τελευταία χρόνια, παίρνοντας τη μορφή ενός πολυπαραγοντικού μοντέλου, 
στο οποίο γενετικοί, περιβαλλοντολογικοί και επίκτητοι παράγοντες κινδύνου παίζουν 
σημαντικό ρόλο. Η βασική ιδέα βρίσκεται στο γεγονός ότι ένας ασθενής με θρομβοφιλία 
έχει τουλάχιστον έναν ή και πολλές φορές περισσότερους γενετικούς παράγοντες κινδύνου 
για θρομβοεμβολική νόσο, οι οποίοι αυξάνουν το δυνατότητα εμφάνισης θρόμβωσης. 
